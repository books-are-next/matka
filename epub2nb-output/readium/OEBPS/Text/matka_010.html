<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<!--?xml version='1.0' encoding='utf-8'?--><html xmlns="http://www.w3.org/1999/xhtml">
<head>
    <meta name="Generator" content="Microsoft Word 15 (filtered)"/>
    <title>Matka</title>
    <meta http-equiv="Content-Type" content="text/html; charset=utf-8"/>
  <link href="../Styles/stylesheet.css" rel="stylesheet" type="text/css"/>
<link href="../Styles/page_styles.css" rel="stylesheet" type="text/css"/>
</head>
  <body>
<div class="wordsection5">
<h2 class="mlpuroven2kapitola">II</h2>

<p class="mlpscenickepoznamky">Týž pokoj, ale přibyla rozhlasová skřínka.</p>

<p class="mlptextbez1radku">&#160;</p>

<p class="mlptextbez1radku">&#160;</p>

<p class="mlptextbez1radku">&#160;</p>

<p class="mlpscenickepoznamky">(Toni klečí u rozhlasové skřínky a točí knoflíkem.
Ozve se vojenský pochod. Toni s grimasou nechuti točí dál. Ozve se Hlasatel.)</p>

<p class="mlpprimarec"><span class="mlpznaktucne11b">HLAS V AMPLIÓNU</span>: Pozor,
pozor, pozor!</p>

<p class="mlpprimarec"><span class="mlpznaktucne11b">TONI</span>: Ty máš hlas jako
náš Kornel.</p>

<p class="mlpprimarec"><span class="mlpznaktucne11b">HLAS V AMPLIÓNU</span>:
Vyzýváme všechny občany, aby zachovali klid a pořádek. Varujeme je důtklivě,
aby se nehromadili na ulicích; jinak zakročí policejní i vojenské orgány s největší
přísností…</p>

<p class="mlpprimarec"><span class="mlpznaktucne11b">TONI</span>: Brrr! <span class="mlpznakkurziva11b">(Točí knoflíkem dál; ozve se jemná, daleká hudba. Toni
klečí a poslouchá, dávaje rukama takt.)</span></p>

<p class="mlpscenickepoznamky">(Vejde Kornel v polovojenské uniformě: vysoké
boty, breeches a kabát s odznaky.)</p>

<p class="mlpprimarec"><span class="mlpznaktucne11b">KORNEL</span>: Nech toho,
Toni. Víš, že to maminka nevidí ráda, když si s tím někdo hraje. Je to památka
po našem Jirkovi –</p>

<p class="mlpprimarec"><span class="mlpznaktucne11b">TONI</span>: – – Slyšíš,
Kornele, to je krása!</p>

<p class="mlpprimarec"><span class="mlpznaktucne11b">KORNEL</span>: Ano, ale teď
není čas na nějakou krásu. Zavři to, Toni! Já to nemohu poslouchat.</p>

<p class="mlpprimarec"><span class="mlpznaktucne11b">TONI</span> <span class="mlpznakkurziva11b">(vypne rozhlas a zůstane klečet)</span>: Škoda. Byla to
cizina, ani nevím odkud. Já si představuju, že to hráli… někde na severu. Víš,
znělo to tak sněživě –</p>

<p class="mlpprimarec"><span class="mlpznaktucne11b">KORNEL</span>: Ty si pořád
něco představuješ. <span class="mlpznakkurziva11b">(Zapaluje si cigaretu a přechází
neklidně po pokoji.)</span> Hloupé, že musím být doma – <span class="mlpznakkurziva11b">(Dívá se na náramkové hodinky.)</span> Teď půjdou
dělníci z práce. Mohlo by se venku něco semlít – Krucifix, kdybych tam mohl
být! <span class="mlpznakkurziva11b">(Zastaví se u okna a poslouchá.)</span></p>

<p class="mlpprimarec"><span class="mlpznaktucne11b">TONI</span>: – – Kornele?</p>

<p class="mlpprimarec"><span class="mlpznaktucne11b">KORNEL</span>: Co?</p>

<p class="mlpprimarec"><span class="mlpznaktucne11b">TONI</span>: Co je s Petrem?</p>

<p class="mlpprimarec"><span class="mlpznaktucne11b">KORNEL</span>: Nevím. Někde je
zavřený. Neměl se do toho plést.</p>

<p class="mlpprimarec"><span class="mlpznaktucne11b">TONI</span>: Ty se taky do
toho pleteš, Kornele.</p>

<p class="mlpprimarec"><span class="mlpznaktucne11b">KORNEL</span>: Ano, ale na
druhé straně. To je rozdíl.</p>

<p class="mlpprimarec"><span class="mlpznaktucne11b">TONI</span>: Jaký rozdíl?</p>

<p class="mlpprimarec"><span class="mlpznaktucne11b">KORNEL</span>: My jsme pro
pořádek – a blaho národa. Tomu ty ještě nerozumíš, Toni. A buď rád.</p>

<p class="mlpprimarec"><span class="mlpznaktucne11b">TONI</span>: Petr byl taky pro
blaho lidu. A přece jste ho zatkli.</p>

<p class="mlpprimarec"><span class="mlpznaktucne11b">KORNEL</span>: Protože si to
blaho představoval jinak. Myslel si, že nám může vládnout ta špinavá luza – Pěkně
děkuju, to by to vypadalo! Už nám ukázali, co dovedou: drancovat a mstít se – <span class="mlpznakkurziva11b">(Zamačkává cigaretu.)</span> To by byla zkáza vlasti,
Toni.</p>

<p class="mlpprimarec"><span class="mlpznaktucne11b">TONI</span>: Ale Petr přece
vystoupil proti tomu, aby se plenilo!</p>

<p class="mlpprimarec"><span class="mlpznaktucne11b">KORNEL</span>: Tím hůř! Petr
by chtěl, aby se z té bandy udělala vláda. To my teprve nemůžeme připustit.</p>

<p class="mlpprimarec"><span class="mlpznaktucne11b">TONI</span>: Kdo my?</p>

<p class="mlpprimarec"><span class="mlpznaktucne11b">KORNEL</span>: Naše strana.
My, národ. Kdyby <span class="mlpznaktucne11b">ti</span> nám měli vládnout s těmi
jejich utopiemi… s jejich pacifismem a rovností,… to by byl mazec, chlapče!
Brr! Vždyť je to přímo zrada na národě, co ti chlapi chtějí! Armádu rozpustit –
úřady převzít – továrny vyvlastnit – to tak! To by byl konec kultury a všeho.
Ne, ne, Petře, my svůj národ nenecháme takhle zhuntovat! – Nejvyšší čas,
člověče, že se s těmi žvanily a zrádci zatočí – Ale já tě nebudu pořád
poučovat, Toni.</p>

<p class="mlpprimarec"><span class="mlpznaktucne11b">TONI</span> <span class="mlpznakkurziva11b">(vstane)</span>: Kornele –</p>

<p class="mlpprimarec"><span class="mlpznaktucne11b">KORNEL</span>: Nu?</p>

<p class="mlpprimarec"><span class="mlpznaktucne11b">TONI</span>: Co se stane s Petrem?</p>

<p class="mlpprimarec"><span class="mlpznaktucne11b">KORNEL</span> <span class="mlpznakkurziva11b">(krčí rameny)</span>: Nedá se nic dělat. Musíme čekat.
Naši ho zatkli a – zatím je ve vazbě.</p>

<p class="mlpprimarec"><span class="mlpznaktucne11b">TONI</span>: Jako zločinec?</p>

<p class="mlpprimarec"><span class="mlpznaktucne11b">KORNEL</span>: Jako rukojmí.
Neboj se, tam se mu nic nestane. Ale kdyby ta černá banda začala znova na
ulicích střílet, pak – nevím.</p>

<p class="mlpprimarec"><span class="mlpznaktucne11b">TONI</span>: Pak Petra…
zastřelíte?</p>

<p class="mlpprimarec"><span class="mlpznaktucne11b">KORNEL</span>: Já ne, Toni;
ale to víš, boj je boj. Neměl si Petr s tím hnutím nic začínat. To si můžeš
myslet, mně by bylo strašně líto, kdyby… kdyby se mu něco stalo. Ale to už není
v naší moci – Ať ti holomci složí zbraně, a pak naši pustí Petra – i ty druhé
rukojmí. Tak je to.</p>

<p class="mlpprimarec"><span class="mlpznaktucne11b">TONI</span> <span class="mlpznakkurziva11b">(s vyjevenýma očima)</span>: Představ si, Kornele,…
představ si, jak musí Petrovi být! Jak se dívá na dveře a čeká, pořád čeká,…
kdy se otevrou… Půjdete s námi! – Kam? – Marš, to uvidíte!</p>

<p class="mlpprimarec"><span class="mlpznaktucne11b">KORNEL</span>: Počkej. <span class="mlpznakkurziva11b">(Poslouchá.)</span> Ticho. Naštěstí se tam nestřílí.
Kdyby někde padla rána, tak je zle, Toni. Pak naši půjdou bezohledně – Ale já
myslím, že už ta holota zalezla. Zbabělci jsou to. Aspoň Petr vidí, s jakými
lidmi šel! Postav proti nim strojní pušku, a rozběhnou se jako slepice. – Slyšíš?
Je tam ticho. Asi se vyjednává. Ačkoliv nechápu, jak může někdo s takovými
gangstery vyjednávat.</p>

<p class="mlpprimarec"><span class="mlpznaktucne11b">TONI</span>: Kornele, to má
člověk svázané ruce?</p>

<p class="mlpprimarec"><span class="mlpznaktucne11b">KORNEL</span>: Kdo? Kdy?</p>

<p class="mlpprimarec"><span class="mlpznaktucne11b">TONI</span>: Když ho vedou na
popravu.</p>

<p class="mlpprimarec"><span class="mlpznaktucne11b">KORNEL</span>: Ovšem.
Samozřejmě musí být svázán. Proč se ptáš?</p>

<p class="mlpprimarec"><span class="mlpznaktucne11b">TONI</span> <span class="mlpznakkurziva11b">(sepne ruce na zádech, jako by je měl svázané)</span>:
Víš, já si to dovedu tak hrozně živě představit,… jak je člověku, když takhle
stojí… proti vojákům s puškami. Víš, jak se jim dívá… někam přes hlavu… a cítí
ve vlasech takový chladný vítr. Ještě ne… ještě okamžik… K líci zbraň! – Ježíši
Kriste!</p>

<p class="mlpprimarec"><span class="mlpznaktucne11b">KORNEL</span>: Přestaň!</p>

<p class="mlpprimarec"><span class="mlpznaktucne11b">TONI</span> <span class="mlpznakkurziva11b">(řve)</span>: Vy psi! Krvaví psi!</p>

<p class="mlpprimarec"><span class="mlpznaktucne11b">KORNEL</span>: Toni!</p>

<p class="mlpprimarec"><span class="mlpznaktucne11b">TONI</span>: Palte! <span class="mlpznakkurziva11b">(Zakolísá a padá na kolena.)</span></p>

<p class="mlpprimarec"><span class="mlpznaktucne11b">KORNEL</span> <span class="mlpznakkurziva11b">(chytí ho za rameno a třese jím)</span>: A už dost!
Toni, ty máš chorobnou fantazii!</p>

<p class="mlpprimarec"><span class="mlpznaktucne11b">TONI</span> <span class="mlpznakkurziva11b">(zakrývá si oči a vstává)</span>: Kornele, jak se mohou
lidé tak strašně nenávidět!</p>

<p class="mlpprimarec"><span class="mlpznaktucne11b">KORNEL</span>: Tomu ty nemůžeš
rozumět, chlapče. Ty ses ještě nenaučil strašně věřit.</p>

<p class="mlpprimarec"><span class="mlpznaktucne11b">TONI</span>: V co věřit?</p>

<p class="mlpprimarec"><span class="mlpznaktucne11b">KORNEL</span>: Ve svou pravdu.
Nikdy by člověk neudělal za sebe, co dělá za svůj prapor. Nesmíš být tak
přecitlivělý, Toni. Naše maminka tě jenom kazí.</p>

<p class="mlpprimarec"><span class="mlpznaktucne11b">TONI</span>: Čím?</p>

<p class="mlpprimarec"><span class="mlpznaktucne11b">KORNEL</span>: Jak tě
vychovává. Takhle z tebe nikdy nebude muž, který bude za něco bojovat. Mír,
láska, soucit – já vím, to je moc hezké, ale… dnes na to není čas, Toni. Dnes
jsou na to příliš vážné… a velké doby. Tomu maminka nerozumí. My musíme být
připraveni… na všechno. Kdyby se něco Petrovi stalo – Toni, maminka nesmí
vědět, jak to s ním je. Musíme jí říkat, že je jen ve vazbě, víš? A třeba už je
opravdu odtroubeno; snad se ta černá holota už vzdala, že je tam tak… divně
ticho. – Nesmíš ven, Toni.</p>

<p class="mlpprimarec"><span class="mlpznaktucne11b">TONI</span>: A ty?</p>

<p class="mlpprimarec"><span class="mlpznaktucne11b">KORNEL</span> <span class="mlpznakkurziva11b">(krčí rameny)</span>: Měl bych být u našich, tam venku.
Bože, jen nechybět, kdyby se něco semlelo! To je tak blbé, že musím trčet doma,
u maminky! Ale to víš, kdyby se tu sebemíň stalo… Maminka má tak slabé srdce – Člověk
s tou chátrou neví. Jak se jednou začne rabovat – Někdo vás tady musí hlídat. <span class="mlpznakkurziva11b">(Zády k Tonimu vyjme ze zásuvky revolver a nabíjí jej;
pak jej dá zpátky.)</span> Já vím, kde je mé místo. Ale maminka nesmí vědět, že
je to tak vážné, Toni. Já tedy… zůstanu doma. Kvůli mamince… a tobě.</p>

<p class="mlpscenickepoznamky">(Vejde Matka.)</p>

<p class="mlpprimarec"><span class="mlpznaktucne11b">MATKA</span>: Kornele, kde je
Petr? Proč se ještě nevrátil? Ráno jsi říkal, že to je jistě jen nějaké
nedorozumění… že ho na noc pustí… Slyšíš, Kornele?</p>

<p class="mlpprimarec"><span class="mlpznaktucne11b">KORNEL</span>: Ano, maminko,
ale… ono to nejde tak rychle. Víš, oni asi pozatýkali sta a sta lidí, a než se
to všechno vyšetří – To může trvat… třeba i týden.</p>

<p class="mlpprimarec"><span class="mlpznaktucne11b">MATKA</span>: Celý týden?
Kornele, je to možné, že by našeho Petra tak trápili? Ne, ne. To já tak
nenechám. Já tam za nimi půjdu a řeknu jim –</p>

<p class="mlpprimarec"><span class="mlpznaktucne11b">KORNEL</span>: To nemůžeš,
mami. Ani by tě tam nepustili.</p>

<p class="mlpprimarec"><span class="mlpznaktucne11b">MATKA</span>: To by bylo, aby
tam nepustili matku! Já tam donesu Petrovi prádlo a něco jíst – Nikdo přece
nemůže bránit matce, chlapečku. Matka má na to právo.</p>

<p class="mlpprimarec"><span class="mlpznaktucne11b">KORNEL</span>: Musíš s tím
počkat, mami. Podívej se, vždyť jsou i ulice zavřeny vojskem – nikdo nesmí do
středu města –</p>

<p class="mlpprimarec"><span class="mlpznaktucne11b">MATKA</span>: Ale matku pustí!
Já jim řeknu, že nesu něco synovi – Já musím vidět Petra, Kornele. Já musím vědět,
co s ním je. Petr přece není žádný zločinec, aby ho směli zavřít. Ale já jim to
řeknu, nemysli si. Já jim řeknu, že nemají právo věznit mého syna!</p>

<p class="mlpprimarec"><span class="mlpznaktucne11b">KORNEL</span>: Těžká věc,
mami. To právo mají.</p>

<p class="mlpprimarec"><span class="mlpznaktucne11b">MATKA</span>: Copak je Petr
nějaký zločinec? Udělal někomu něco?</p>

<p class="mlpprimarec"><span class="mlpznaktucne11b">KORNEL</span>: Zločinec… není,
mami. To nikdo netvrdí.</p>

<p class="mlpprimarec"><span class="mlpznaktucne11b">MATKA</span>: Tak vidíš! Ale
pak nemají právo ho pro nic za nic zatknout!</p>

<p class="mlpprimarec"><span class="mlpznaktucne11b">KORNEL</span>: Maminko, ty
tomu snad dost dobře nerozumíš –</p>

<p class="mlpprimarec"><span class="mlpznaktucne11b">MATKA</span>: Já vím. – Jdi,
Toni, jdi. To pro tebe není. Nemusíš slyšet, jak je tvá matka hloupá.</p>

<p class="mlpscenickepoznamky">(Toni se nerad šourá ven.)</p>

<p class="mlpprimarec"><span class="mlpznaktucne11b">MATKA</span>: Já se snažím
rozumět všemu, Kornele. Ale nemohu, nu. Jak může někdo zavřít mého syna, když
nikomu neublížil, tomu asi budu těžko rozumět.</p>

<p class="mlpprimarec"><span class="mlpznaktucne11b">KORNEL</span>: Promiň, mami.
Ty pořád nechceš pochopit, že vlastně máme… občanskou válku.</p>

<p class="mlpprimarec"><span class="mlpznaktucne11b">MATKA</span>: Nu a? Musíme ji
snad mít?</p>

<p class="mlpprimarec"><span class="mlpznaktucne11b">KORNEL</span>: Musíme. Protože
jsou lidé rozděleni na dvě strany, a vládnout může jen jedna, víš? A tak se
musí rozhodnout bojem, maminko, kdo bude u nás vládnout.</p>

<p class="mlpprimarec"><span class="mlpznaktucne11b">MATKA</span>: A kvůli tomu se
střílí?</p>

<p class="mlpprimarec"><span class="mlpznaktucne11b">KORNEL</span>: Ano. To jinak
nejde.</p>

<p class="mlpprimarec"><span class="mlpznaktucne11b">MATKA</span>: Prosím tě, to
jim tak hrozně záleží na tom, aby vládli? Copak nemají své rodiny? Ať se každý
stará o svou rodinu!</p>

<p class="mlpprimarec"><span class="mlpznaktucne11b">KORNEL</span>: Jenže rodina
není všecko.</p>

<p class="mlpprimarec"><span class="mlpznaktucne11b">MATKA</span>: Je, Kornele. Pro
mne je. A neříkej, že by Petr chtěl někomu vládnout. Já ho přece znám; ani
psíka neuměl uhodit – To spíš ty, Kornele, ale Petr ne. Ten nemá tu povahu, aby
někomu poroučel.</p>

<p class="mlpprimarec"><span class="mlpznaktucne11b">KORNEL</span>: To je jedno,
mami; ale jeho strana by chtěla poroučet všem; chtěla by všechno převracet po
svém – To by bylo neštěstí pro celý národ, rozumíš? Vždyť je to banda zločinců
a zrádců, maminko! Všecko by rozvrátili a rozkradli –</p>

<p class="mlpprimarec"><span class="mlpznaktucne11b">MATKA</span>: To ne, Kornele.
To zase neříkej! Já přece Petra znám… Petr by nešel s takovými lidmi. Ty bys
taky nešel se žádnými zločinci a zrádci, Kornele.</p>

<p class="mlpprimarec"><span class="mlpznaktucne11b">KORNEL</span>: Bohužel, Petr
lidem tak slepě důvěřuje –</p>

<p class="mlpprimarec"><span class="mlpznaktucne11b">MATKA</span>: Vždyť je mladý!
Tys nebyl nikdy tak mladý a družný, Kornele. Ty ses tak nekamarádil kde s kým,
býval jsi spíš trochu pyšný – Ale s něčím špatným by náš Petr nedržel.</p>

<p class="mlpprimarec"><span class="mlpznaktucne11b">KORNEL</span>: Tak potom bych
musel já držet s něčím špatným, maminko. Buď má pravdu jeho strana, nebo… my.
Jeden z nás musí jet zatraceně špatně.</p>

<p class="mlpprimarec"><span class="mlpznaktucne11b">MATKA</span>: Ty ne, Kornele.
Ty máš něco panského a vznešeného v povaze. Ty bys taky nemohl dělat nic
špinavého… a nečestného.</p>

<p class="mlpprimarec"><span class="mlpznaktucne11b">KORNEL</span>: Tak vidíš. A když
ti tedy řeknu na svou čest, že náš Petr <span class="mlpznaktucne11b">byl</span>
na… nedobré straně a že se ta smečka <span class="mlpznaktucne11b">musí</span>
odklidit, aby byl na světě pořádek –</p>

<p class="mlpprimarec"><span class="mlpznaktucne11b">MATKA</span>: Počkej, chlapče.
Museli zavřít našeho Petra, aby byl na světě pořádek?</p>

<p class="mlpprimarec"><span class="mlpznaktucne11b">KORNEL</span>: – – Museli,
maminko. Když už se jednou do toho připletl –</p>

<p class="mlpprimarec"><span class="mlpznaktucne11b">MATKA</span>: Pak je to hanba,
Kornele! Nemohou mít pravdu, když zavřeli našeho Petra!</p>

<p class="mlpprimarec"><span class="mlpznaktucne11b">KORNEL</span>: Mami, kdyby to
šlo, tak by Petr nechal… zatknout mne.</p>

<p class="mlpprimarec"><span class="mlpznaktucne11b">MATKA</span>: Petr?</p>

<p class="mlpprimarec"><span class="mlpznaktucne11b">KORNEL</span>: Já myslím jeho
lidé. Jeho strana, víš?</p>

<p class="mlpprimarec"><span class="mlpznaktucne11b">MATKA</span>: Ledaže by to
byli hlupáci… a ničemové! Ty přece nemyslíš nic zlého, Kornele! Jak by mohli
tebe zatknout? To by bylo stejné bezpráví jako to, že zavřeli našeho Petra.
Jsou to zlí lidé, Kornele. Zlí, suroví, hloupí lidé. Bože, kdybych je mohla
touhle pěstí udeřit do tváře –</p>

<p class="mlpprimarec"><span class="mlpznaktucne11b">KORNEL</span>: Prosím tě,
mami!</p>

<p class="mlpprimarec"><span class="mlpznaktucne11b">MATKA</span>: My ho tam
nesmíme nechat, Kornele! Musíš mi nějak pomoci – Říkáš, že ho tam mohou držet
ještě několik dní?</p>

<p class="mlpprimarec"><span class="mlpznaktucne11b">KORNEL</span>: Snad, mami; ale
pak ho jistě pustí na svobodu. Už je venku klid; uvidíš, že do zítřka bude po
všem –</p>

<p class="mlpprimarec"><span class="mlpznaktucne11b">MATKA</span>: A pak se mnou
půjdeš pro Petra?</p>

<p class="mlpprimarec"><span class="mlpznaktucne11b">KORNEL</span>: Ano, maminko.</p>

<p class="mlpprimarec"><span class="mlpznaktucne11b">MATKA</span>: A nemohla bych
mu už dnes něco donést?</p>

<p class="mlpprimarec"><span class="mlpznaktucne11b">KORNEL</span>: Dnes ne,
maminko.</p>

<p class="mlpscenickepoznamky">(Několik výstřelů v dáli. Stmívá se.)</p>

<p class="mlpprimarec"><span class="mlpznaktucne11b">MATKA</span>: Co je to?</p>

<p class="mlpprimarec"><span class="mlpznaktucne11b">KORNEL</span> <span class="mlpznakkurziva11b">(nervózně)</span>: Nic. To někde na ulici… Prosím tě,
mami, nikdo nesmí ven.</p>

<p class="mlpprimarec"><span class="mlpznaktucne11b">MATKA</span>: Ale když Petr
jistě čeká –</p>

<p class="mlpprimarec"><span class="mlpznaktucne11b">KORNEL</span>: Pořád s tím
Petrem! Nejde jen o Petra, maminko.</p>

<p class="mlpprimarec"><span class="mlpznaktucne11b">MATKA</span>: Myslíš, že by se
něco mohlo stát Tonimu – nebo tobě?</p>

<p class="mlpprimarec"><span class="mlpznaktucne11b">KORNEL</span>: Odpusť, mami,
já myslím na náš národ.</p>

<p class="mlpscenickepoznamky">(Pár dalekých výstřelů.)</p>

<p class="mlpprimarec"><span class="mlpznaktucne11b">MATKA</span>: Jen aby se nic
nestalo Petrovi!</p>

<p class="mlpprimarec"><span class="mlpznaktucne11b">KORNEL</span> <span class="mlpznakkurziva11b">(poslouchá u okna)</span>: Jen aby se nic nestalo našemu
národu, maminko. – Tam někde venku stojí připravená četa; kdybys věděla, jací
to jsou skvělí hoši – elitní četa se jim říká. Vybraní střelci, kteří půjdou
první. Čekají, kdy to bude, a dívají se na sebe: Kde je Kornel? – Tady jsem,
kamarádi. Já nemohu. Já… musím zůstat doma. Někdo tu musí být, kdyby se cokoli
stalo. Chlapci, držte se; ale já… mne můžete škrtnout.</p>

<p class="mlpprimarec"><span class="mlpznaktucne11b">MATKA</span>: Kornele, co je
ti?</p>

<p class="mlpprimarec"><span class="mlpznaktucne11b">KORNEL</span>: Nic, maminko.
Neboj se, já… zůstanu u tebe… a Toniho. To víš, když jsou na ulicích nepokoje,
tak se mohou vynořit všelijací lidé – Nemusíš se ničeho bát, mami. Já budu
doma. <span class="mlpznakkurziva11b">(Jde ke stojanu s puškami.)</span></p>

<p class="mlpprimarec"><span class="mlpznaktucne11b">MATKA</span>: Co tam hledáš?</p>

<p class="mlpprimarec"><span class="mlpznaktucne11b">KORNEL</span>: Tatínkovu
karabinu, co měl v Africe. Měla by se zas jednou vyčistit. <span class="mlpznakkurziva11b">(Vyjímá pušku ze stojanu.)</span></p>

<p class="mlpprimarec"><span class="mlpznaktucne11b">MATKA</span>: Vždyť na ní
denně utírám prach!</p>

<p class="mlpprimarec"><span class="mlpznaktucne11b">KORNEL</span>: Tomu ty
nerozumíš, maminko. Puška si žádá víc. Někdy se z ní musí taky vystřelit, víš? <span class="mlpznakkurziva11b">(Položí matce ruku na rameno.)</span> Žádná starost,
mami. Všecko bude v pořádku, uvidíš.</p>

<p class="mlpprimarec"><span class="mlpznaktucne11b">MATKA</span>: A Petr se vrátí?</p>

<p class="mlpprimarec"><span class="mlpznaktucne11b">KORNEL</span>: Vrátí, maminko,
vrátí.</p>

<p class="mlpscenickepoznamky">(Odchází s puškou. Soumrak houstne.)</p>

<p class="mlpprimarec"><span class="mlpznaktucne11b">MATKA</span> <span class="mlpznakkurziva11b">(dívá se za ním)</span>: Já vím, že mi neříkáš pravdu,
Kornele. <span class="mlpznakkurziva11b">(Přechází po pokoji a tu a tam rovná
věci.)</span></p>

<p class="mlpscenickepoznamky">(V dáli několik výstřelů.)</p>

<p class="mlpprimarec"><span class="mlpznaktucne11b">MATKA</span>: Bože, co on,
Petr! <span class="mlpznakkurziva11b">(Usedne do lenošky a sepne ruce.)</span>
Kriste panebože, opatruj mého Petra. Marie, Matko milosrdenství, smiluj se nade
mnou a ochraňuj mé děti. Kriste Ježíši, vrať mi mého Petra. Marie, Matko boží,
oroduj za mé děti. Ježíši ukřižovaný, smiluj se nad mými dětmi.</p>

<p class="mlpscenickepoznamky">(Petr se tiše objeví ve dveřích, má na sobě jen
kalhoty a rozhalenou košili. Je už skoro tma.)</p>

<p class="mlpprimarec"><span class="mlpznaktucne11b">PETR</span>: Nazdar, mami!</p>

<p class="mlpprimarec"><span class="mlpznaktucne11b">MATKA</span> <span class="mlpznakkurziva11b">(vyskočí)</span>: Petře! Už tě pustili?</p>

<p class="mlpprimarec"><span class="mlpznaktucne11b">PETR</span>: Kdepak! Ale já už
s nimi nemám co mluvit, maminko.</p>

<p class="mlpprimarec"><span class="mlpznaktucne11b">MATKA</span> <span class="mlpznakkurziva11b">(jde k němu)</span>: Já měla o tebe takový strach – Pojď
ke mně, Petříčku!</p>

<p class="mlpprimarec"><span class="mlpznaktucne11b">PETR</span> <span class="mlpznakkurziva11b">(uhýbá)</span>: To ne, mami. Prosím tě, zůstaň tam!</p>

<p class="mlpprimarec"><span class="mlpznaktucne11b">MATKA</span> <span class="mlpznakkurziva11b">(sahá po něm):</span> Co je s tebou, synáčku? Kdes
nechal kabát?</p>

<p class="mlpprimarec"><span class="mlpznaktucne11b">PETR</span> <span class="mlpznakkurziva11b">(uhýbá)</span>: Tam. Tam. Oni ti jej asi pošlou, mami.
Kabát a všechno. Oni jsou ukrutně pořádní.</p>

<p class="mlpprimarec"><span class="mlpznaktucne11b">MATKA</span>: Kdo?</p>

<p class="mlpprimarec"><span class="mlpznaktucne11b">PETR</span>: Oni. Ti bílí,
víš? Nerozsvěcuj ještě, maminko. Mně je hrozně líto, ale já bych ti měl něco
říci. Totiž proto jsem za tebou přišel. Snad bude líp, když ti to řeknu sám.</p>

<p class="mlpprimarec"><span class="mlpznaktucne11b">MATKA</span>: Petře, co se
stalo? <span class="mlpznakkurziva11b">(Hmatá po něm.)</span> Tak pojď sem!</p>

<p class="mlpprimarec"><span class="mlpznaktucne11b">PETR</span> <span class="mlpznakkurziva11b">(uniká)</span>: Nesmíš se na mne zlobit, ale já za to
opravdu nemohu, mami. Kornel za to taky nemůže.</p>

<p class="mlpprimarec"><span class="mlpznaktucne11b">MATKA</span>: Zač?</p>

<p class="mlpprimarec"><span class="mlpznaktucne11b">PETR</span>: Bože maminko, ty
jsi nechápavá! To se přece dalo čekat. Kornel to taky předem věděl. Tak už je
to odbyto, víš?</p>

<p class="mlpprimarec"><span class="mlpznaktucne11b">MATKA</span> <span class="mlpznakkurziva11b">(s rostoucí úzkostí)</span>: Co je odbyto, Petříčku?</p>

<p class="mlpprimarec"><span class="mlpznaktucne11b">PETR</span>: Ale to už je
děsně dávno, mami. To bylo už před půl hodinou.</p>

<p class="mlpprimarec"><span class="mlpznaktucne11b">MATKA</span>: Co bylo?</p>

<p class="mlpprimarec"><span class="mlpznaktucne11b">PETR</span>: No přece,
zastřelili mě, maminko!</p>

<p class="mlpprimarec"><span class="mlpznaktucne11b">MATKA</span>: Petře! <span class="mlpznakkurziva11b">(Zakolísá a zhroutí se na zem.)</span></p>

<p class="mlpprimarec"><span class="mlpznaktucne11b">PETR</span>: Ale mami! Bože co
já – Pojďte mi někdo pomoci! Ondro!</p>

<p class="mlpscenickepoznamky">(Ze tmy vyběhne Ondra v bílém plášti.)</p>

<p class="mlpprimarec"><span class="mlpznaktucne11b">ONDRA</span>: Co se stalo?</p>

<p class="mlpprimarec"><span class="mlpznaktucne11b">PETR</span>: Podívej se,
maminka –</p>

<p class="mlpprimarec"><span class="mlpznaktucne11b">ONDRA</span> <span class="mlpznakkurziva11b">(kleká k ní a sahá jí na puls)</span>: Nu ukaž, mamino –</p>

<p class="mlpscenickepoznamky">(Ze tmy vystoupí Otec v uniformě.)</p>

<p class="mlpprimarec"><span class="mlpznaktucne11b">OTEC</span>: Je jí něco?</p>

<p class="mlpprimarec"><span class="mlpznaktucne11b">PETR</span>: Já nevím,
najednou se skácela na zem –</p>

<p class="mlpprimarec"><span class="mlpznaktucne11b">OTEC</span>: Proč nedáš pozor!
<span class="mlpznakkurziva11b">(Kleká k Matce.)</span> Dušinko, co ti je?</p>

<p class="mlpscenickepoznamky">(Ze tmy se vynoří Jiří v leteckém overalu.)</p>

<p class="mlpprimarec"><span class="mlpznaktucne11b">JIŘÍ</span>: Nazdar, Petře.
Mamince není dobře? <span class="mlpznakkurziva11b">(Rozsvítí lampu na psacím
stole.)</span></p>

<p class="mlpprimarec"><span class="mlpznaktucne11b">ONDRA</span> <span class="mlpznakkurziva11b">(klečí u ní)</span>: Srdce. Kdybyste věděli, jak jí
vysazuje tep – Chudák mami!</p>

<p class="mlpprimarec"><span class="mlpznaktucne11b">OTEC</span>: Kdybychom mohli
někoho přivolat!</p>

<p class="mlpprimarec"><span class="mlpznaktucne11b">ONDRA</span>: Nač? Vždyť jsme
tady my. Teď nebude chvíli o sobě vědět. Nervový otřes, víš? Nejlíp nechat ji v
klidu. – Dejte sem nějaké polštáře!</p>

<p class="mlpprimarec"><span class="mlpznaktucne11b">PETR</span> <span class="mlpznakkurziva11b">(shání polštáře)</span>: Tady jsou.</p>

<p class="mlpprimarec"><span class="mlpznaktucne11b">JIŘÍ</span> <span class="mlpznakkurziva11b">(nese plnou náruč polštářů)</span>: Tumáš.</p>

<p class="mlpprimarec"><span class="mlpznaktucne11b">ONDRA</span>: Nadzvedni jí
hlavu, tati. <span class="mlpznakkurziva11b">(Podkládá ji polštáři.)</span> Tak,
a teď hezky tiše lež, mami. <span class="mlpznakkurziva11b">(Vstane.)</span>
Jděte od ní, ať má pokoj.</p>

<p class="mlpprimarec"><span class="mlpznaktucne11b">OTEC</span> <span class="mlpznakkurziva11b">(vstává)</span>: Cos ji tak poděsil, Petře? A prosím
tě, kde ty se tu vůbec bereš?</p>

<p class="mlpprimarec"><span class="mlpznaktucne11b">ONDRA</span>: Okamžik, tati.<span class="mlpznakkurziva11b"> (Obrátí Petra k světlu a dívá se mu na čelo.)</span> A
jej! Jedna a druhá. <span class="mlpznakkurziva11b">(Rozhalí mu na prsou košili a
ťuká prstem.)</span> Jedna, dvě, tři. Tahle ti šla rovnou srdcem, člověče.</p>

<p class="mlpprimarec"><span class="mlpznaktucne11b">OTEC</span>: Ukaž? Pěkná
trefa! – Zvláštní, to vypadá skoro jako – Jednou jsme totiž popravili olovem
nějakého Araba – Chlapče, jaks k tomu přišel?</p>

<p class="mlpprimarec"><span class="mlpznaktucne11b">PETR</span>: Poprava olovem,
tati.</p>

<p class="mlpprimarec"><span class="mlpznaktucne11b">OTEC</span>: Hochu, hochu, to
tě popravili vojáci?</p>

<p class="mlpprimarec"><span class="mlpznaktucne11b">PETR</span>: Vojáci, tatínku.</p>

<p class="mlpprimarec"><span class="mlpznaktucne11b">OTEC</span>: Petře, snad jsi
se nedopustil zrady?</p>

<p class="mlpprimarec"><span class="mlpznaktucne11b">PETR</span>: Ne, tati. Já jsem
šel s velkou… a poctivou věcí.</p>

<p class="mlpprimarec"><span class="mlpznaktucne11b">OTEC</span>: Proti vojákům? To
se mi nezdá, mládenče.</p>

<p class="mlpprimarec"><span class="mlpznaktucne11b">PETR</span>: Na naší straně
jsou taky vojáci, tatínku.</p>

<p class="mlpprimarec"><span class="mlpznaktucne11b">OTEC</span>: Na obou stranách
vojáci?</p>

<p class="mlpprimarec"><span class="mlpznaktucne11b">PETR</span>: Ano.</p>

<p class="mlpprimarec"><span class="mlpznaktucne11b">OTEC</span>: Naši proti našim?</p>

<p class="mlpprimarec"><span class="mlpznaktucne11b">PETR</span>: Ano, tati.</p>

<p class="mlpprimarec"><span class="mlpznaktucne11b">OTEC</span>: To se mi nelíbí,
Petře. Naši proti našim – máte to nějak popletené, mládenci. – Tak tys dělal
vyzvědače, Petříčku?</p>

<p class="mlpprimarec"><span class="mlpznaktucne11b">PETR</span>: Ne, tati. Já jsem
jenom psal do novin.</p>

<p class="mlpprimarec"><span class="mlpznaktucne11b">OTEC</span>: Nelži, Petře. Za
to by tě vojáci nezastřelili. My jsme popravovali jenom špióny nebo zrádce.</p>

<p class="mlpprimarec"><span class="mlpznaktucne11b">JIŘÍ</span>: Dnes jsou jiné
časy, tatínku.</p>

<p class="mlpprimarec"><span class="mlpznaktucne11b">OTEC</span>: Zdá se. Máte asi
nějaká nová pravidla hry, hoši. <span class="mlpznakkurziva11b">(Obrací se k Matce.)</span>
Nu, jak je jí?</p>

<p class="mlpprimarec"><span class="mlpznaktucne11b">ONDRA</span> <span class="mlpznakkurziva11b">(sedí, skloněn nad ní)</span>: Nic, je v bezvědomí;
člověk by řekl, že spí.</p>

<p class="mlpprimarec"><span class="mlpznaktucne11b">OTEC</span>: To je dobře. Ona
jediná nás může slyšet –</p>

<p class="mlpprimarec"><span class="mlpznaktucne11b">ONDRA</span>: – a s námi
mluvit. Jen maminka nás ještě může vidět. Ta s námi kontakt neztratila.</p>

<p class="mlpprimarec"><span class="mlpznaktucne11b">PETR</span> <span class="mlpznakkurziva11b">(roztáčí bezcílně glóbus na psacím stole)</span>:
Mládenci, to byla tak trapná chvíle, když jsem jí to musel říci –</p>

<p class="mlpprimarec"><span class="mlpznaktucne11b">JIŘÍ</span>: To já znám,
kamaráde. Člověk má při tom hrozně hloupý pocit, jako by se přiznával k nějakému
uličnictví. <span class="mlpznakkurziva11b">(Otvírá u psacího stolu zásuvku a přehrabává
se v ní.)</span> Kluci, víte, že maminka má schované i naše dýmky? To je
dobrák, ta mami! Zaživa říkala: Jdeš s tím ven! <span class="mlpznakkurziva11b">(Dává
si do úst prázdnou lulku s automatickými pohyby kuřáka.)</span> M. Mm. Člověk
se tu přece jen cítí jako doma.</p>

<p class="mlpscenickepoznamky">(Venku výstřely.)</p>

<p class="mlpprimarec"><span class="mlpznaktucne11b">OTEC</span> <span class="mlpznakkurziva11b">(jde k oknu)</span>: Jako by se někde střílelo. Pum!
Pum! Vojenské pušky. <span class="mlpznakkurziva11b">(Poslouchá.)</span></p>

<p class="mlpprimarec"><span class="mlpznaktucne11b">PETR</span> <span class="mlpznakkurziva11b">(bezcílně přenáší popelníčky a těžítka)</span>: To jsou
naši. To střílejí naši.</p>

<p class="mlpprimarec"><span class="mlpznaktucne11b">JIŘÍ</span>: A mé sešity tu
jsou taky! Ne, co ta mami všechno schovává! <span class="mlpznakkurziva11b">(Listuje
v sešitě.)</span> Aha, tady jsem si kreslil – To je legrace! Tuhle jsem zkoušel
nový profil křídel.</p>

<p class="mlpprimarec"><span class="mlpznaktucne11b">PETR</span> <span class="mlpznakkurziva11b">(staví na psací stůl černošskou sošku, která byla na
skříni)</span>: Dovol!</p>

<p class="mlpprimarec"><span class="mlpznaktucne11b">JIŘÍ</span>: Proč to sem
nosíš?</p>

<p class="mlpprimarec"><span class="mlpznaktucne11b">PETR</span>: Jen tak – Já
vlastně nevím. Abych něco dělal, ne?</p>

<p class="mlpprimarec"><span class="mlpznaktucne11b">OTEC</span> <span class="mlpznakkurziva11b">(obrací se od okna)</span>: Jen ho nech, Jirko! To je
jenom neklid mrtvých. Chtějí na sebe upozornit, že tu byli, víš? To ho jednou
přejde – Poslouchej, Petře, držel jsi se aspoň… jako muž?</p>

<p class="mlpprimarec"><span class="mlpznaktucne11b">PETR</span> <span class="mlpznakkurziva11b">(staví někam dózu s tabákem)</span>: Držel, tati. Ani
jsem nemrknul.</p>

<p class="mlpprimarec"><span class="mlpznaktucne11b">OTEC</span>: Tak je dobře.
Nesmíš nám dělat hanbu, víš?</p>

<p class="mlpprimarec"><span class="mlpznaktucne11b">ONDRA</span> <span class="mlpznakkurziva11b">(sedí u Matky)</span>: – – Musí to být… zatraceně
nepříjemný pocit, taková vlastní poprava.</p>

<p class="mlpprimarec"><span class="mlpznaktucne11b">PETR</span>: Ani se neptej!
Když tak člověk stojí se svázanýma rukama, a proti němu těch šest venkovských
vojáčků – Mně ti jich bylo líto, člověče. Já bych nemohl někoho popravit –</p>

<p class="mlpprimarec"><span class="mlpznaktucne11b">OTEC</span>: Tys neměl
zavázané oči?</p>

<p class="mlpprimarec"><span class="mlpznaktucne11b">PETR</span>: Ne, tati. Já jsem
nechtěl.</p>

<p class="mlpprimarec"><span class="mlpznaktucne11b">OTEC</span>: Chlapík. Kdo při
tom velel?</p>

<p class="mlpprimarec"><span class="mlpznaktucne11b">PETR</span>: Takový mrňavý,
pisklavý lajtnant, tati. Děsně se naparoval, aby nebylo vidět, že mu je z toho
špatně. Ještě si přede mnou nabíjel revolver… jako že mě dorazí, kdyby snad ti
vojáci špatně trefili.</p>

<p class="mlpprimarec"><span class="mlpznaktucne11b">ONDRA</span>: Sakra!</p>

<p class="mlpprimarec"><span class="mlpznaktucne11b">OTEC</span>: To se musí,
Ondro. To jinak nejde.</p>

<p class="mlpprimarec"><span class="mlpznaktucne11b">PETR</span>: Krucifix, ten mi
šel na nervy, ten ferda! Tak jsem mu řekl, jdi pryč, ty mrťafo, já budu velet
sám –</p>

<p class="mlpprimarec"><span class="mlpznaktucne11b">OTEC</span>: Tos neměl, Petře.
Poprava… je vážná věc. Já při tom jednou byl a – nu jaképak řeči!</p>

<p class="mlpprimarec"><span class="mlpznaktucne11b">PETR</span>: Tati, něčím si člověk
musí dodat kuráže. To ti je tak všivá situace – Vojáci se smáli, a já taky.
Nějak nám to všem ulevilo, víš? Tak on zrudnul, vytasil šavli a vřísknul:
Pozor! K líci zbraň! – Já vám řeknu, mládenci –</p>

<p class="mlpprimarec"><span class="mlpznaktucne11b">JIŘÍ</span>: Co?</p>

<p class="mlpprimarec"><span class="mlpznaktucne11b">PETR</span>: – já měl co
dělat, abych nepadl na kolena nebo co. To vám je najednou takový ohavný pocit
slabosti v nohách… a v žaludku… brr! Jako hadr jsem si připadal. Zvláštní, ani
se nepamatuju, že ten nácek zařval Palte. Jenom jsem cítil, jak mi do vlasů
vane chladný vítr.</p>

<p class="mlpprimarec"><span class="mlpznaktucne11b">ONDRA</span>: To byl strach.</p>

<p class="mlpprimarec"><span class="mlpznaktucne11b">PETR</span>: Možná. <span class="mlpznakkurziva11b">(Znovu neklidně přemisťuje věci.)</span> Ale řeknu vám…
je to hrozný pocit. Hrozný.</p>

<p class="mlpprimarec"><span class="mlpznaktucne11b">JIŘÍ</span> (<span class="mlpznakkurziva11b">vzhlédne od svého sešitu)</span>: Mně nemusíš povídat.</p>

<p class="mlpprimarec"><span class="mlpznaktucne11b">PETR</span>: Ne, to ty si
nemůžeš představit, Jirko. A nikdo.</p>

<p class="mlpprimarec"><span class="mlpznaktucne11b">JIŘÍ</span>: Já to znám,
holenku. Víš, když jsem padal se svým letadlem.</p>

<p class="mlpprimarec"><span class="mlpznaktucne11b">PETR</span>: Copak, to byl jen
okamžik.</p>

<p class="mlpprimarec"><span class="mlpznaktucne11b">JIŘÍ</span>: Si nemysli. Z dvanácti
tisíc metrů to nějakou chvíli trvá. To člověk vůbec nemůže odhadnout, jak
dlouho padá. Připadá mu to… jako věčnost. A pořád, pořád se mu zdá, že se proti
němu řítí celá země.</p>

<p class="mlpprimarec"><span class="mlpznaktucne11b">ONDRA</span>: Co sis při tom
myslel?</p>

<p class="mlpprimarec"><span class="mlpznaktucne11b">JIŘÍ</span>: Nic vlastně. To
byl jen takový děsný klid. Tak to je konec, nebo tak něco. Docela klidně, jasně
a hloupě si to člověk myslí a přitom kouká, kde se asi rozmázne. Tamhle bych
nechtěl, tam jsou stromy; ale tady na tom poli by to snad bylo lepší –</p>

<p class="mlpprimarec"><span class="mlpznaktucne11b">PETR</span>: Tak tos měl ještě
dobré, Jirko.</p>

<p class="mlpprimarec"><span class="mlpznaktucne11b">JIŘÍ</span>: Nemysli si. Ta
lhostejnost, to ti je horší a… odpornější než nevímjaká bolest. Jako by v tobě
něco zaživa tuhlo, a ty se už nemůžeš hnout – Brr!</p>

<p class="mlpprimarec"><span class="mlpznaktucne11b">ONDRA</span>: To nebyla
lhostejnost, Jirko. Spíš hrůza.</p>

<p class="mlpprimarec"><span class="mlpznaktucne11b">JIŘÍ</span>: Já nevím; ale
podruhé bych nechtěl – Hu! Příšerný pocit!</p>

<p class="mlpscenickepoznamky">(Pauza.)</p>

<p class="mlpprimarec"><span class="mlpznaktucne11b">PETR</span>: A… jak to bylo u tebe,
Ondro?</p>

<p class="mlpprimarec"><span class="mlpznaktucne11b">ONDRA</span>: Já měl dost
času, člověče. U mne to trvalo… pár dní a nocí.</p>

<p class="mlpprimarec"><span class="mlpznaktucne11b">PETR</span>: To umírání?</p>

<p class="mlpprimarec"><span class="mlpznaktucne11b">ONDRA</span>: Ano. Tři dny
jsem věděl,… že musím natáhnout. To se člověk něco namyslí… a navzpomíná, o jej!
A přitom… přitom jsem se pořád pozoroval: tak teď jsem u těch a těch příznaků.
Játra jsou pryč, Ondroušku. Tak to jsme tak a tak daleko –</p>

<p class="mlpprimarec"><span class="mlpznaktucne11b">OTEC</span>: – – Prosím tě,
Ondro, jaks tu žlutou zimnici chytil?</p>

<p class="mlpprimarec"><span class="mlpznaktucne11b">ONDRA</span>: To byl pokus,
tati. My jsme chtěli zkusit, přenáší-li ji ten mizerný komár, ta Stegomyia,
taky z nemocných, kteří překonali první stadium nákazy. Víš, to se s jistotou
nevědělo. Tak jsem se nechal poštípat od pokusných komárů –</p>

<p class="mlpprimarec"><span class="mlpznaktucne11b">OTEC</span>: – a dostals ji.</p>

<p class="mlpprimarec"><span class="mlpznaktucne11b">ONDRA</span>: Dostal, a pořádnou.
Ale bylo to vlastně proti předpokladu.</p>

<p class="mlpprimarec"><span class="mlpznaktucne11b">OTEC</span>: Ty, má takový
pokus nějakou cenu?</p>

<p class="mlpprimarec"><span class="mlpznaktucne11b">ONDRA</span> <span class="mlpznakkurziva11b">(krčí rameny)</span>: Má, aspoň vědeckou. My jsme
chtěli poznat, jak se ten bacil v komárovi vyvíjí. To je dost důležité, tati.</p>

<p class="mlpprimarec"><span class="mlpznaktucne11b">JIŘÍ</span>: A umírá se na tu
zimnici těžko?</p>

<p class="mlpprimarec"><span class="mlpznaktucne11b">ONDRA</span>: Těžko, chlapče;
ležíš jako Lazar, horečky a žloutenka a – nu ledacos ještě. Všivá nemoc,
kamaráde. Brr! Já bych ji nikomu nepřál.</p>

<p class="mlpprimarec"><span class="mlpznaktucne11b">PETR</span>: – – Tak vlastně
jenom náš tatínek měl krásnou smrt.</p>

<p class="mlpprimarec"><span class="mlpznaktucne11b">OTEC</span>: Já? Proč myslíš?</p>

<p class="mlpprimarec"><span class="mlpznaktucne11b">PETR</span>: Inu padnout v boji,
to aspoň má člověk na to tata odbyto; a může se přitom bránit –</p>

<p class="mlpprimarec"><span class="mlpznaktucne11b">OTEC</span>: Ale vždyť já jsem
nepadl, synáčku!</p>

<p class="mlpprimarec"><span class="mlpznaktucne11b">PETR</span>: Ne? Jak to? My
jsme vždycky mysleli –</p>

<p class="mlpprimarec"><span class="mlpznaktucne11b">OTEC</span>: – že jsem padl
při posledním výpadu, já vím. To bylo kvůli mamince, děti. Jí se přece nemohlo
říci, jak to bylo.</p>

<p class="mlpprimarec"><span class="mlpznaktucne11b">JIŘÍ</span>: Jak jsi tedy –</p>

<p class="mlpprimarec"><span class="mlpznaktucne11b">OTEC</span>: Já jsem nepadl,
kdepak. Jenom jsem tam zůstal ležet, hoši.</p>

<p class="mlpprimarec"><span class="mlpznaktucne11b">ONDRA</span>: Raněn?</p>

<p class="mlpprimarec"><span class="mlpznaktucne11b">OTEC</span>: Ano. A tam mě
našli domorodci.</p>

<p class="mlpprimarec"><span class="mlpznaktucne11b">PETR</span>: A pak –?</p>

<p class="mlpprimarec"><span class="mlpznaktucne11b">OTEC</span>: Nu, pak mě
umučili. <span class="mlpznakkurziva11b">(Mávne rukou.)</span> A dost o tom, ne? –
Ondro, jak je mamince?</p>

<p class="mlpprimarec"><span class="mlpznaktucne11b">ONDRA</span>: Puls je lepší.</p>

<p class="mlpprimarec"><span class="mlpznaktucne11b">OTEC</span>: Děti, rozumí se,
maminka to nikdy nesmí vědět –</p>

<p class="mlpscenickepoznamky">(Pauza.)</p>

<p class="mlpprimarec"><span class="mlpznaktucne11b">JIŘÍ</span> <span class="mlpznakkurziva11b">(nad svým sešitem)</span>: Víte, ono se řekne… umřít za
něco velkého: za vědu, za vlast, za víru, za spásu lidstva nebo co; ale když je
člověk v tom –</p>

<p class="mlpprimarec"><span class="mlpznaktucne11b">ONDRA</span>: – tak to vypadá
jinak, já vím. Kdyby si lidé dovedli představit, jak při tom člověku je, tak by
se… snad… míň oháněli tím, jak je krásné… za něco umřít. Krásné! Já jsem moc
krásného na své smrti nenašel.</p>

<p class="mlpprimarec"><span class="mlpznaktucne11b">PETR</span>: Já taky ne,
člověče.</p>

<p class="mlpscenickepoznamky">(Venku v dáli pár výstřelů.)</p>

<p class="mlpprimarec"><span class="mlpznaktucne11b">OTEC</span>: Inu vždycky se za
něco umíralo, kdopak ví už zač; asi to jinak nejde. Ale někdy si myslím,…
kdybych byl teď plukovníkem nebo generálem na penzi a žil tady s vámi a s maminkou,
– psal bych své paměti a zrýval půdu na zahradě… Nebylo by to špatné, hoši.
Nechte to být, život je život; člověk aspoň může něco dělat. Já vím, vy všichni
jste položili život za něco velikého: tuhle Ondřej za vědu a Jirka za pokrok
techniky, a Petr – zač jsi vlastně zemřel, Petříčku?</p>

<p class="mlpprimarec"><span class="mlpznaktucne11b">PETR</span> <span class="mlpznakkurziva11b">(staví figurky na šachovnici)</span>: Za rovnost a svobodu,
tati.</p>

<p class="mlpprimarec"><span class="mlpznaktucne11b">OTEC</span>: Aha. A já za
krále, vlast a za čest praporu. Nebo proto, že jeden plukovník dal pitomý
rozkaz, ale to už je jedno. Samé krásné a veliké věci, jenomže… víte, já jsem z
vás nejdéle mrtev a řeknu vám – nebylo by k zahození ještě trochu žít. Já byl
moc rád na světě, děti. Hrozně rád. A když se dívám na vás, myslím si, třeba by
někdo z těch kluků opravdu dokázal něco kloudného… nebo i velikého. A zatím
jsme samý hrdina. Je to bída, mládenci. Mohli jsme být naživu.</p>

<p class="mlpprimarec"><span class="mlpznaktucne11b">ONDRA</span> <span class="mlpznakkurziva11b">(vstává a protahuje se)</span>: Je to otrava, viď?
Jenom přikukovat, co dělají jiní – My mrtví se jen tak vezeme s sebou. <span class="mlpznakkurziva11b">(Přechází ke knihovně.)</span> Lidi, kdybych teď byl
živ, já bych pracoval jako divý. Spavá nemoc, to by mne bavilo!</p>

<p class="mlpprimarec"><span class="mlpznaktucne11b">JIŘÍ</span> <span class="mlpznakkurziva11b">(nad svým sešitem)</span>: To jsem blázen!</p>

<p class="mlpprimarec"><span class="mlpznaktucne11b">OTEC</span>: Co máš?</p>

<p class="mlpprimarec"><span class="mlpznaktucne11b">JIŘÍ</span>: Ale tady ten
konstruktivní nápad. Docela možná věc, tati. Sakra, že jsem to nedodělal dřív!
Počkat, to by muselo být takhle – <span class="mlpznakkurziva11b">(Kreslí, sedě u
psacího stolu.)</span> To by šlo.</p>

<p class="mlpprimarec"><span class="mlpznaktucne11b">ONDRA</span> <span class="mlpznakkurziva11b">(otvírá knihovnu)</span>: Ne, ta naše mami je ohromná!</p>

<p class="mlpprimarec"><span class="mlpznaktucne11b">PETR</span> <span class="mlpznakkurziva11b">(nad šachovnicí)</span>: Proč?</p>

<p class="mlpprimarec"><span class="mlpznaktucne11b">ONDRA</span>: Pořád ještě
odebírá mé medicínské časopisy! Tady je nový sešit Bulletinu pro tropické
nemoci – Do toho jsem taky psával.</p>

<p class="mlpprimarec"><span class="mlpznaktucne11b">PETR</span>: On tam byl kdysi
o tobě pěkný nekrolog, víš?</p>

<p class="mlpprimarec"><span class="mlpznaktucne11b">ONDRA</span> <span class="mlpznakkurziva11b">(vytahuje jeden sešit)</span>: Vlastně bych se měl na
něco podívat. <span class="mlpznakkurziva11b">(Uvelebí se na pohovce a prohlíží nerozřezaný
sešit.)</span></p>

<p class="mlpprimarec"><span class="mlpznaktucne11b">OTEC</span> <span class="mlpznakkurziva11b">(stojí nad Matkou)</span>: Tak vidíš, dušinko, máš jich
tu zas plno. Jsou tu jako doma. Pro tebe, maminko, jsme pořád jako živí, viď?</p>

<p class="mlpprimarec"><span class="mlpznaktucne11b">PETR</span> <span class="mlpznakkurziva11b">(nad šachovnicí)</span>: Ne, to nepůjde. Kruci, to je
těžké!</p>

<p class="mlpprimarec"><span class="mlpznaktucne11b">JIŘÍ</span> <span class="mlpznakkurziva11b">(nad výkresem)</span>: Šlo by to, ale těžiště by se
muselo dostat doleji.</p>

<p class="mlpprimarec"><span class="mlpznaktucne11b">OTEC</span> <span class="mlpznakkurziva11b">(otvírá přenosný gramofon)</span>: Ten gramofon jsem
vozil s sebou, děti. I na vojnu. <span class="mlpznakkurziva11b">(Mechanicky jej
natáčí.)</span> Tohle byla má nejmilejší deska. Chudák maminka ji tam nechává
na památku – <span class="mlpznakkurziva11b">(Spustí gramofon.)</span></p>

<p class="mlpscenickepoznamky">(Gramofon tiše hraje. Otec poslouchá. Ostatní
zabráni ve své.)</p>

<p class="mlpprimarec"><span class="mlpznaktucne11b">ONDRA</span> <span class="mlpznakkurziva11b">(nad svým sešitem)</span>: Tak vida, už našli něco
proti lepře. To se mi zas líbí.</p>

<p class="mlpscenickepoznamky">(Venku střelba.)</p>

<p class="mlpprimarec"><span class="mlpznaktucne11b">JIŘÍ</span> <span class="mlpznakkurziva11b">(nad svým výkresem)</span>: A pořád se tam střílí.</p>

<p class="mlpprimarec"><span class="mlpznaktucne11b">PETR</span> <span class="mlpznakkurziva11b">(nad šachovnicí)</span>: Počkejte, to se teprve začne.
Tati, ta tvá úloha kouká na remis. Nedá se to vyhrát. Ani černý, ani bílý.
Škoda.</p>

<p class="mlpscenickepoznamky">(Střelby přibývá. Gramofon dohrává.)</p>

<p class="mlpprimarec"><span class="mlpznaktucne11b">OTEC</span>: To byla má
nejmilejší – <span class="mlpznakkurziva11b">(Obrátí se a poslouchá.)</span>
Slyšíte? Ratata. To jsou strojní pušky, Petře.</p>

<p class="mlpprimarec"><span class="mlpznaktucne11b">PETR</span>: Tak to je
začátek! <span class="mlpznakkurziva11b">(Vyskočí.)</span> Škoda, chtěl bych být
při tom. Tak teď se, kamarádi, držte!</p>

<p class="mlpprimarec"><span class="mlpznaktucne11b">ONDRA</span> <span class="mlpznakkurziva11b">(vstává a odhazuje sešit)</span>: To zas bude hrdinů,
co? – Lidi, tohle já nerad slyším!</p>

<p class="mlpprimarec"><span class="mlpznaktucne11b">PETR</span>: Člověče, vždyť je
to hudba! Teď to naši roztáčejí. Už je to tady, mládenci. Teď ženou útokem. Teď
před sebou zametají ulice strojními puškami a běží, běží dopředu – To je
nádhera! Hoši, přece jsem nezemřel nadarmo!</p>

<p class="mlpscenickepoznamky">(Střelba houstne a mohutní.)</p>

<p class="mlpprimarec"><span class="mlpznaktucne11b">OTEC</span>: Tohle je
rychlopalné dělo. Pam – pam – pam – pam. Vzdálenost tři kilometry, směr – tam.</p>

<p class="mlpprimarec"><span class="mlpznaktucne11b">JIŘÍ</span> <span class="mlpznakkurziva11b">(vstává)</span>: Střed města, tati.</p>

<p class="mlpprimarec"><span class="mlpznaktucne11b">PETR</span> <span class="mlpznakkurziva11b">(zimničně)</span>: To jsou naše děla! Tak teď máme
vyhráno!</p>

<p class="mlpprimarec"><span class="mlpznaktucne11b">OTEC</span>: Aby to nepoděsilo
maminku.</p>

<p class="mlpprimarec"><span class="mlpznaktucne11b">ONDRA</span>: Ta o ničem neví.
<span class="mlpznakkurziva11b">(Mechanicky svíjí a rozvíjí v rukou kus
obvazového fáče, který vyňal z kapsy.)</span> Blázni, v ulicích střílet! To
bude masakr!</p>

<p class="mlpprimarec"><span class="mlpznaktucne11b">PETR</span>: Ať je! Musí se udělat
místo pro nový svět. Ondro, Jiří, to přece stojí za to! I kdyby to tisíce a tisíce
životů stálo – Slyšíte tu střelbu? To je krása! Lidi, kdybych tam mohl být –</p>

<p class="mlpprimarec"><span class="mlpznaktucne11b">OTEC</span>: Teď se střílí
taky tam a tam – Mně se to nelíbí. To už není bitva, chlapče. To zní jako
vraždění.</p>

<p class="mlpprimarec"><span class="mlpznaktucne11b">PETR</span>: Aťsi! To jinak
nejde. Jednou lid musí se zrádci zúčtovat – Jen ať je postřílí, ty bílé
bandity! Slyšíte, jak se to šíří? Naši se nedají! S námi jde pěchota. S námi
jdou námořníci. S námi je lid. Oni mají jen důstojníky. Oni mají letce a děla,
ale ve městě z nich nemohou střílet. Vždyť by si rozbili město, že tati?</p>

<p class="mlpprimarec"><span class="mlpznaktucne11b">OTEC</span>: Já nevím, Petře.
Vy teď máte jiná pravidla.</p>

<p class="mlpprimarec"><span class="mlpznaktucne11b">JIŘÍ</span> <span class="mlpznakkurziva11b">(u rozhlasové skřínky)</span>: A kdo má v rukou
vysílačku?</p>

<p class="mlpprimarec"><span class="mlpznaktucne11b">PETR</span>: Samozřejmě naši.
Zkus to, Jirko, ať je slyšíme –</p>

<p class="mlpprimarec"><span class="mlpznaktucne11b">JIŘÍ</span>: Dobrá. <span class="mlpznakkurziva11b">(Otočí knoflíkem rádia.)</span> Tak pozor.</p>

<p class="mlpprimarec"><span class="mlpznaktucne11b">HLAS Z AMPLIÓNU</span> <span class="mlpznakkurziva11b">(připomínající hlas Kornelův)</span>: Halo, zde
velitelství bílých.</p>

<p class="mlpprimarec"><span class="mlpznaktucne11b">PETR</span> <span class="mlpznakkurziva11b">(ustrne)</span>: To není možné!</p>

<p class="mlpprimarec"><span class="mlpznaktucne11b">HLAS Z AMPLIÓNU</span>: Halo
halo! Velitel armády bílých vyzývá naposledy černé bandy, aby zastavily řež ve
městských ulicích. Složte zbraně! Nestane-li se tak do pěti minut, dá velitel
rozkaz, aby jeho dělostřelectvo pálilo na město.</p>

<p class="mlpprimarec"><span class="mlpznaktucne11b">PETR</span> <span class="mlpznakkurziva11b">(křičí)</span>: To přece nemohou udělat! Tati, Ondro,
že to nemohou udělat? Ti chlapi se zbláznili!</p>

<p class="mlpprimarec"><span class="mlpznaktucne11b">HLAS Z AMPLIÓNU</span>: Halo
halo! Velitel armády bílých nařizuje občanům, aby se ihned uchýlili do sklepů.
Neopustí-li černí své pozice, bude do čtyř minut zahájena palba z děl na střed
města. Podle potřeby budou nasazeny i síly letecké.</p>

<p class="mlpprimarec"><span class="mlpznaktucne11b">PETR</span>: Barbaři! Barbaři!
To přece neuděláte! Vy byste nám chtěli nahnat strachu, vy bílé bestie –</p>

<p class="mlpprimarec"><span class="mlpznaktucne11b">HLAS Z AMPLIÓNU</span>: Halo
halo! Odpovědnost za zničení města a lidské životy padne na vedení černých.
Varovali jsme včas. Vyjednávali jsme do poslední chvíle, zatímco černí začali
zákeřně vraždit naše rukojmí, naše důstojníky a občany –</p>

<p class="mlpprimarec"><span class="mlpznaktucne11b">PETR</span>: To je lež! To vy
jste začali, vy psi, vy krvaví psi! <span class="mlpznakkurziva11b">(Rozhaluje si
prsa.)</span> Co bylo tohle?</p>

<p class="mlpprimarec"><span class="mlpznaktucne11b">HLAS Z AMPLIÓNU</span>:
Odmítáme další vyjednávání. Kdo bude přistižen se zbraní v ruce, bude na místě
zastřelen. Kdokoli stál na straně černých, bude postaven před válečný soud.
Halo halo! Za dvě minuty bude zahájena palba z děl na střed města. Vyzýváme
naposledy černé, aby se vzdali. Jen tak můžete uchránit naše město před
nedozírnou pohromou.</p>

<p class="mlpprimarec"><span class="mlpznaktucne11b">PETR</span>: Ne, ne, ne,
neposlouchejte to! Kamarádi venku, nesmíte se vzdát! Ať si tedy rozbijí město!
Ať se děje co chce!</p>

<p class="mlpprimarec"><span class="mlpznaktucne11b">ONDRA</span>: Ať je zač
umírat, viď? Zavři to, Jiří!</p>

<p class="mlpscenickepoznamky">(Jiří otočí knoflíkem rádia.)</p>

<p class="mlpprimarec"><span class="mlpznaktucne11b">PETR</span>: Ano, ať je zač
umírat! Černí, do boje! Za naši svobodu! Za naše vítězství! Za nový svět!
Kamarádi, kamarádi, nedejte se! Ať na to zajde celé město, ať se podřeže národ,
ať na to svět praskne: jen když to vyhraje naše věc! Raději všichni pojít, než
aby měli vrch ti bílí psi –</p>

<p class="mlpscenickepoznamky">(V dáli dělová salva.)</p>

<p class="mlpprimarec"><span class="mlpznaktucne11b">OTEC</span>: Tak to jsou děla.
Patnáctky. Vidíte, drželi slovo.</p>

<p class="mlpprimarec"><span class="mlpznaktucne11b">JIŘÍ</span>: Víte, lidi, teď jsem
skoro rád –</p>

<p class="mlpprimarec"><span class="mlpznaktucne11b">OTEC</span>: – že jsi mrtev,
ne? To ti věřím. Bum! Tohle byla čtyřiadvacítka, hoši.</p>

<p class="mlpprimarec"><span class="mlpznaktucne11b">PETR</span>: Vrazi! Mizerní
vrazi!</p>

<p class="mlpprimarec"><span class="mlpznaktucne11b">ONDRA</span>: Počkejte – Tiše.
Maminka přichází k sobě.</p>

<p class="mlpprimarec"><span class="mlpznaktucne11b">JIŘÍ</span>: Chudák mami,
zrovna teď –</p>

<p class="mlpprimarec"><span class="mlpznaktucne11b">OTEC</span>: Zhaste!</p>

<p class="mlpscenickepoznamky">(Tma. Dunění děl a rachot pušek.)</p>

<p class="mlpprimarec"><span class="mlpznaktucne11b">HLAS ONDRŮV</span>: Tak
sbohem, mamino.</p>

<p class="mlpprimarec"><span class="mlpznaktucne11b">HLAS OTCŮV</span>: Neboj se,
miláčku. My jsme pořád s tebou.</p>

<p class="mlpprimarec"><span class="mlpznaktucne11b">HLAS JIŘÍHO</span>: To je jen
bouřka, mami, to přejde.</p>

<p class="mlpprimarec"><span class="mlpznaktucne11b">HLAS PETRŮV</span>: Vrazi!
Vrazi!</p>

<p class="mlpscenickepoznamky">(Dunění děl a střelba. V okně roste rudá záplava
dalekého požáru.)</p>

<p class="mlpprimarec"><span class="mlpznaktucne11b">MATKA </span><span class="mlpznakkurziva11b">(zvedá se)</span>: Petře! – Kornele! – Toni! – Kornele,
co se to děje? Kde je Petr? – Toni, kde je Kornel? – Kornele, slyšíš?</p>

<p class="mlpscenickepoznamky">(Ve dveřích Toni.)</p>

<p class="mlpprimarec"><span class="mlpznaktucne11b">TONI</span>: Mami, maminko, ty
jsi tady? <span class="mlpznakkurziva11b">(Rozsvítí.)</span> Já tě hledám –</p>

<p class="mlpprimarec"><span class="mlpznaktucne11b">MATKA</span> <span class="mlpznakkurziva11b">(zakrývá si oči)</span>: Toni, kde je Petr? Ještě
nepřišel?</p>

<p class="mlpprimarec"><span class="mlpznaktucne11b">TONI</span>: Ne, mami. Prosím
tě –</p>

<p class="mlpprimarec"><span class="mlpznaktucne11b">MATKA</span>: Co se tam děje,
Toni?</p>

<p class="mlpprimarec"><span class="mlpznaktucne11b">TONI</span>: Střílí se,
maminko, ale hrozně daleko, víš? Nemusíš se bát. Já budu stejně u tebe – <span class="mlpznakkurziva11b">(Otvírá ve stole zásuvku a chce vyjmout revolver, jejž
Kornel nabil.)</span> Nic se neboj!</p>

<p class="mlpprimarec"><span class="mlpznaktucne11b">MATKA</span>: Co to bereš,
Toni! – Necháš tam ten revolver! Neber to do rukou, to není pro tebe!</p>

<p class="mlpprimarec"><span class="mlpznaktucne11b">TONI</span>: Víš, mami,… já
jsem jenom myslel, kdyby něco… On Kornel říkal…</p>

<p class="mlpprimarec"><span class="mlpznaktucne11b">MATKA</span>: Kde je Kornel?
Zavolej Kornela!</p>

<p class="mlpprimarec"><span class="mlpznaktucne11b">TONI</span>: Nesmíš se zlobit,
mami –</p>

<p class="mlpprimarec"><span class="mlpznaktucne11b">MATKA</span>: Toni, kde je náš
Kornel?</p>

<p class="mlpprimarec"><span class="mlpznaktucne11b">TONI</span>: Šel <span class="mlpznaktucne11b">tam</span>, mami. Vzal pušku a řekl: Toni,… řekni
mamince, ať se nezlobí, že ji tu musím nechat…, ale já <span class="mlpznaktucne11b">musím</span> jít!</p>

<p class="mlpscenickepoznamky">(Za dunění děl) opona.</p>

</div>
</body>
</html>