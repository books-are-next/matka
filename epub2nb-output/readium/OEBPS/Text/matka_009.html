<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<!--?xml version='1.0' encoding='utf-8'?--><html xmlns="http://www.w3.org/1999/xhtml">
<head>
    <meta name="Generator" content="Microsoft Word 15 (filtered)"/>
    <title>Matka</title>
    <meta http-equiv="Content-Type" content="text/html; charset=utf-8"/>
  <link href="../Styles/stylesheet.css" rel="stylesheet" type="text/css"/>
<link href="../Styles/page_styles.css" rel="stylesheet" type="text/css"/>
</head>
  <body>
<div class="wordsection5">
<h2 class="mlpuroven2kapitola">I</h2>

<p class="mlpscenickepoznamky">Otcův pokoj s okny dokořán. V průčelí otcova
podobizna v důstojnické uniformě; dále zavěšené šavle, kordy, bambitky a pušky,
čibuky, památky z koloniálních výprav, jako oštěpy a štíty, luky, šípy a jatagany,
paroží, lebky antilop a jiné lovecké trofeje. Další stěny zabírají knihovny a vyřezávané
skříně, stojan s řadou vyleštěných pušek, orientální textilie, mapy a zvířecí
kůže. Vůbec pokoj je přeplněn mužským haraburdím: těžký psací stůl a na něm
slovníky, glóbus, dýmky, těžítka ze šrapnelů, džbánky na tabák a podobné krámy;
pohovka s tureckými polštáři, odřená křesla a taburety, arabský stolek se
šachovnicí, stolek s cestovním gramofonem, na skříních vojenské čepice a přílby,
a všude ještě nějaká exotická plastika, černošské masky a co se tak před
dvaceti třiceti lety přinášelo z cest a z kolonií jako souvenirs. Všechno je
však už na první pohled hodně zvetšelé a nečasové; vypadá to spíš jak rodinné
muzeum než jako obývaný pokoj.</p>

<p class="mlptextbez1radku">&#160;</p>

<p class="mlptextbez1radku">&#160;</p>

<p class="mlptextbez1radku">&#160;</p>

<p class="mlpscenickepoznamky">(Na pohovce s koleny pod bradou sedí Toni; má na
kolenou opřenu velkou knihu jako podložku a píše něco na list papíru. Pak si to
šeptem čte a taktuje si k tomu rukou; zavrtí hlavou, seškrtá něco a skanduje si
potichu dál.</p>

<p class="mlpscenickepoznamky">Vejde Petr a hvízdá.)</p>

<p class="mlpprimarec"><span class="mlpznaktucne11b">PETR</span>: Á, Toni. Co
děláš? <span class="mlpznakkurziva11b">(Jde trochu bezcílně k psacímu stolu a roztočí
glóbus, hvízdaje si malou písničku.)</span></p>

<p class="mlpprimarec"><span class="mlpznaktucne11b">TONI</span>: Co?</p>

<p class="mlpprimarec"><span class="mlpznaktucne11b">PETR</span>: Děláš verše?</p>

<p class="mlpprimarec"><span class="mlpznaktucne11b">TONI</span>: Ale kdepak! <span class="mlpznakkurziva11b">(Schovává papír do knihy.)</span> Co ti na tom záleží?</p>

<p class="mlpprimarec"><span class="mlpznaktucne11b">PETR</span>: Nic. <span class="mlpznakkurziva11b">(Dívá se na Toniho s rukama v kapsách a píská si.)</span>
Tak ukaž!</p>

<p class="mlpprimarec"><span class="mlpznaktucne11b">TONI</span> <span class="mlpznakkurziva11b">(dělá, jako by četl)</span>: Ale ne. To nic není.</p>

<p class="mlpprimarec"><span class="mlpznaktucne11b">PETR</span>: M! <span class="mlpznakkurziva11b">(Zakráká Toniho za vlasy.)</span> Tak si to nech, ty – <span class="mlpznakkurziva11b">(Loudá se k psacímu stolu a nacpe si z jednoho džbánku
lulku.)</span> Nevíš, co lepšího dělat, viď? <span class="mlpznakkurziva11b">(Otvírá
zásuvku.)</span></p>

<p class="mlpprimarec"><span class="mlpznaktucne11b">TONI</span>: A co děláš ty?</p>

<p class="mlpprimarec"><span class="mlpznaktucne11b">PETR</span>: Zahálím, Toni. <span class="mlpznakkurziva11b">(Vyndá ze zásuvky zvetšelou knížku a listuje v ní.)</span>
Přímo horečně zahálím. Má doba ještě nepřišla, víš? <span class="mlpznakkurziva11b">(Jde ke stolku se šachovnicí.)</span> Koukám, tuhle
šachovou úlohu tatínek jednou začal luštit a – Už ji ani nedohrál. Měl bych ji
jednou zkusit. <span class="mlpznakkurziva11b">(Rozestavuje na šachovnici hrst
černých a bílých figurek a porovnává jejich pozice s knížkou, tiše si
hvízdaje.)</span></p>

<p class="mlpprimarec"><span class="mlpznaktucne11b">TONI</span> <span class="mlpznakkurziva11b">(váhavě)</span>: Ty Petře, nevíš něco –</p>

<p class="mlpprimarec"><span class="mlpznaktucne11b">PETR</span> <span class="mlpznakkurziva11b">(roztržitě)</span>: Nu?</p>

<p class="mlpprimarec"><span class="mlpznaktucne11b">TONI</span>: – o našem
Jirkovi.</p>

<p class="mlpprimarec"><span class="mlpznaktucne11b">PETR</span>: Co mám vědět?</p>

<p class="mlpprimarec"><span class="mlpznaktucne11b">TONI</span>: Nedělá on dnes…
nějaký rekord?</p>

<p class="mlpprimarec"><span class="mlpznaktucne11b">PETR</span>: Proč myslíš?</p>

<p class="mlpprimarec"><span class="mlpznaktucne11b">TONI</span>: Povídal mi večer:
Toni, drž mi zítra palec, já se chci o něco pokusit. Kolem třetí, řekl.</p>

<p class="mlpprimarec"><span class="mlpznaktucne11b">PETR</span>: Kolem třetí? <span class="mlpznakkurziva11b">(Dívá se na hodinky.)</span> To už hnedle bude. Nám o tom
nic neřekl. <span class="mlpznakkurziva11b">(Rozestavuje dál figurky a tiše si
hvízdá.)</span> Asi nechtěl, aby to maminka věděla. Mami se vždycky tak bojí,
když Jirka lítá – Před ní o tom nemluv, víš? <span class="mlpznakkurziva11b">(Dívá
se do knížky a na šachovnici.)</span> D5. D5. Tatínek si tady poznamenal jako
první tah d5; ale to se mi nezdá – Tak si myslím, Toni, jak se musel tatínek
někdy v těch koloniích nudit. Proto řešil ty šachové úlohy.</p>

<p class="mlpprimarec"><span class="mlpznaktucne11b">TONI</span>: Ty se taky nudíš?</p>

<p class="mlpprimarec"><span class="mlpznaktucne11b">PETR</span>: Děsně. Takové
hloupé století tu ještě nebylo. – <span class="mlpznakkurziva11b">(Obrátí se.)</span>
Tak nedělej okolky, Toni, a ukaž mi ty verše!</p>

<p class="mlpprimarec"><span class="mlpznaktucne11b">TONI</span>: Kdepak! Já to
ještě nemám hotové!</p>

<p class="mlpprimarec"><span class="mlpznaktucne11b">PETR</span> <span class="mlpznakkurziva11b">(jde k němu)</span>: No tak!</p>

<p class="mlpprimarec"><span class="mlpznaktucne11b">TONI</span> <span class="mlpznakkurziva11b">(vyndává popsaný list)</span>: Když se mi to nepovedlo!
Ty by ses mi smál!</p>

<p class="mlpprimarec"><span class="mlpznaktucne11b">PETR</span> <span class="mlpznakkurziva11b">(bere mu papír z ruky)</span>: Já se jen podívám,
nemáš-li tam pravopisné chyby. <span class="mlpznakkurziva11b">(Čte potichu a pozorně
báseň.)</span></p>

<p class="mlpscenickepoznamky">(Vejde Kornel s puškou v ruce.)</p>

<p class="mlpprimarec"><span class="mlpznaktucne11b">KORNEL</span>: Vy jste tu oba?
– <span class="mlpznakkurziva11b">(Cvaká kohoutkem pušky.)</span> Musel jsem ji,
potvoru, celou rozebrat, ale teď hraje jedna radost. <span class="mlpznakkurziva11b">(Staví pušku do stojanu.)</span> Měli bychom si ji
vyzkoušet, Petře. – Tak co děláte, mládenci? (<span class="mlpznakkurziva11b">Vyndává
další pušku a zkouší na ní kohoutek.)</span></p>

<p class="mlpprimarec"><span class="mlpznaktucne11b">TONI</span> <span class="mlpznakkurziva11b">(dívá se s napětím na Petra)</span>: Ale nic.</p>

<p class="mlpprimarec"><span class="mlpznaktucne11b">PETR</span>: Tady v tom verši,
Toni, máš o dvě slabiky víc.</p>

<p class="mlpprimarec"><span class="mlpznaktucne11b">TONI</span>: Ve kterém? Ukaž?</p>

<p class="mlpprimarec"><span class="mlpznaktucne11b">PETR</span>: V tom, jak se
začíná: Ty Krásná Neznámá však přicházíš –</p>

<p class="mlpprimarec"><span class="mlpznaktucne11b">KORNEL</span> <span class="mlpznakkurziva11b">(fouká na kohoutek pušky)</span>: A jé, básně! Tonimu
zas ucházejí rýmy? <span class="mlpznakkurziva11b">(Položí pušku na stůl a vyndá
ze zásuvky olej a koudel.)</span></p>

<p class="mlpprimarec"><span class="mlpznaktucne11b">PETR</span>: A kdo to je, ta
Krásná Neznámá?</p>

<p class="mlpprimarec"><span class="mlpznaktucne11b">TONI</span> <span class="mlpznakkurziva11b">(vyskočí a chce mu vytrhnout papír)</span>: Dej to sem!
Já vím, že jsem to pokazil. Pusť, já to spálím!</p>

<p class="mlpprimarec"><span class="mlpznaktucne11b">PETR</span>: Ne, já se ptám
vážně. Neblbni, Toni. Náhodou ty verše nejsou tak zlé, abys věděl.</p>

<p class="mlpprimarec"><span class="mlpznaktucne11b">TONI</span>: Jistě ne?</p>

<p class="mlpprimarec"><span class="mlpznaktucne11b">PETR</span> <span class="mlpznakkurziva11b">(potichu čte)</span>: To si myslím. Nezní to špatně, ty
Arióne.</p>

<p class="mlpprimarec"><span class="mlpznaktucne11b">TONI</span>: To přece musíš
poznat sám, kdo to je… ta Neznámá.</p>

<p class="mlpprimarec"><span class="mlpznaktucne11b">PETR</span>: Ty myslíš… smrt,
viď Toni? <span class="mlpznakkurziva11b">(Vrací mu papír.)</span></p>

<p class="mlpprimarec"><span class="mlpznaktucne11b">TONI</span>: Tak proč se ptáš,
když to víš?</p>

<p class="mlpprimarec"><span class="mlpznaktucne11b">PETR</span>: Se jenom divím,
proč tak vzýváš smrt. Takový kluk jako ty!</p>

<p class="mlpprimarec"><span class="mlpznaktucne11b">KORNEL</span> <span class="mlpznakkurziva11b">(čistí na psacím stole pušku)</span>: Právě proto, že
je ještě kluk, člověče. Toni má světobol. Krásná Neznámá – dej pokoj! Já nevím,
co je na smrti tak krásného; leda –</p>

<p class="mlpprimarec"><span class="mlpznaktucne11b">PETR</span>: – leda že je to
smrt za něco, ne?</p>

<p class="mlpprimarec"><span class="mlpznaktucne11b">KORNEL</span>: Správně. Zlatá
slova, Petříčku. Například za ten váš černý hadr na holi, viď? Smrt na
barikádách – laciněji to náš Petr nedá. Bum!</p>

<p class="mlpprimarec"><span class="mlpznaktucne11b">TONI</span> <span class="mlpznakkurziva11b">(skoro se slzami v hlase)</span>: Přestaňte! Vy se zas
budete hádat!</p>

<p class="mlpprimarec"><span class="mlpznaktucne11b">PETR</span> <span class="mlpznakkurziva11b">(sedá k šachovnici)</span>: Ale nebudeme, maličký. Ani
mě nenapadne. Kdo by poslouchal, co říká ta stařičká, zlostná, zpátečnická
fosilie! Co dělat, narodil se o půl hodiny dřív než já. To je předěl generací,
synáčku. Jenže kola dějin se nedají zastavit; nastupuje nové, o půl hodiny
mladší pokolení – <span class="mlpznakkurziva11b">(Táhne na šachovnici.) </span>D5.
D5. Myslím, že to nepůjde tak, jak si tatínek představoval. <span class="mlpznakkurziva11b">(Bere tah zpátky.)</span></p>

<p class="mlpprimarec"><span class="mlpznaktucne11b">KORNEL</span>: Mně ty verše
neukážeš, Toni?</p>

<p class="mlpprimarec"><span class="mlpznaktucne11b">TONI</span>: To bych je musel
dřív vypilovat.</p>

<p class="mlpprimarec"><span class="mlpznaktucne11b">KORNEL</span> <span class="mlpznakkurziva11b">(utírá si prsty do koudele)</span>: Jen to nech, jak to
je. Čím víc se něco předělává, tím je to horší.</p>

<p class="mlpprimarec"><span class="mlpznaktucne11b">TONI</span> <span class="mlpznakkurziva11b">(podává mu papír)</span>: Ale nesmíš se mi smát,
Kornele.</p>

<p class="mlpprimarec"><span class="mlpznaktucne11b">PETR</span> <span class="mlpznakkurziva11b">(nad šachovnicí)</span>: Kdepak, Kornel se nikdy
nesměje. Kornel se jenom přísně podívá, není-li tam nějaká podvratná tendence,
například volný verš –</p>

<p class="mlpprimarec"><span class="mlpznaktucne11b">TONI</span>: To přece není ve
volném verši!</p>

<p class="mlpprimarec"><span class="mlpznaktucne11b">PETR</span>: Tvé štěstí, Toni.
Jinak by tě Kornel vyhlásil za národního zrádce a bolševika. Nesmíš být
destruktivní element, Toni. To nech na mně. Já jsem černý Petr rodiny. – Co
abych hnul tady tím běžcem? <span class="mlpznakkurziva11b">(Kroutí hlavou.)</span>
Ne, to bych si odkryl hruď, a bílý by mě zasáhl rovnou do srdce. Počkat. – Ty
Krásná Neznámá však přicházíš –</p>

<p class="mlpprimarec"><span class="mlpznaktucne11b">TONI</span>: Nech Kornela
číst!</p>

<p class="mlpprimarec"><span class="mlpznaktucne11b">PETR</span>: Promiň, já myslím
nahlas. To dělá ten řečnický talent.</p>

<p class="mlpprimarec"><span class="mlpznaktucne11b">KORNEL</span> <span class="mlpznakkurziva11b">(odkládá papír)</span>: Hrůza!</p>

<p class="mlpprimarec"><span class="mlpznaktucne11b">TONI</span>: Je to špatné?</p>

<p class="mlpprimarec"><span class="mlpznaktucne11b">KORNEL</span>: Děsné! Petře, z
toho kluka bude básník! Taková slušná důstojnická rodina – Co myslíš, nemáme mu
nařezat?</p>

<p class="mlpprimarec"><span class="mlpznaktucne11b">TONI</span> <span class="mlpznakkurziva11b">(nesmírně šťasten)</span>: Tobě se to opravdu líbí?</p>

<p class="mlpprimarec"><span class="mlpznaktucne11b">KORNEL</span> <span class="mlpznakkurziva11b">(přátelsky ho zatřepe za vlasy)</span>: No, musíš se
ještě hodně učit, Toni. A se smrtí si nezačínej, rozumíš? To není nic pro tebe,
ty maminčin poklade! Ono se taky může básnit o životě –</p>

<p class="mlpprimarec"><span class="mlpznaktucne11b">TONI</span>: Myslíš, že bych
měl psát dál?</p>

<p class="mlpprimarec"><span class="mlpznaktucne11b">KORNEL</span> <span class="mlpznakkurziva11b">(začíná znovu čistit pušku)</span>: Inu to víš, v naší
rodině dělá každý něco jiného. Taková rodinná kletba myslím.</p>

<p class="mlpprimarec"><span class="mlpznaktucne11b">PETR</span>: Víš už, že se
dnes náš Jirka asi pokusí o rekord?</p>

<p class="mlpprimarec"><span class="mlpznaktucne11b">KORNEL</span> <span class="mlpznakkurziva11b">(přestane čistit)</span>: Kdo to povídal?</p>

<p class="mlpprimarec"><span class="mlpznaktucne11b">PETR</span>: Toni. Prý mu Jiří
řekl, aby mu držel palec.</p>

<p class="mlpprimarec"><span class="mlpznaktucne11b">TONI</span>: Ježíš, já jsem na
to zapomněl! <span class="mlpznakkurziva11b">(Honem svírá ruce.)</span></p>

<p class="mlpprimarec"><span class="mlpznaktucne11b">KORNEL</span> <span class="mlpznakkurziva11b">(podívá se oknem ven)</span>: Počasí má pěkné; kdyby
měl trochu štěstí –</p>

<p class="mlpprimarec"><span class="mlpznaktucne11b">TONI</span>: Jaký to má být
rekord?</p>

<p class="mlpprimarec"><span class="mlpznaktucne11b">PETR</span>: Výškový.</p>

<p class="mlpprimarec"><span class="mlpznaktucne11b">KORNEL</span>: Se zatížením. <span class="mlpznakkurziva11b">(Skloní se znovu nad puškou.)</span></p>

<p class="mlpprimarec"><span class="mlpznaktucne11b">TONI</span>: To musí být
úžasný pocit… letět tak vysoko… kroužit tam, kde už je jen to modré, a zpívat
si: ještě výš! ještě výš!</p>

<p class="mlpprimarec"><span class="mlpznaktucne11b">PETR</span>: Hlavně na ruce to
musí zábst, člověče.</p>

<p class="mlpprimarec"><span class="mlpznaktucne11b">KORNEL</span>: Vsaďte se, že
Jirka ten rekord jednou udělá. Jiří je po tatínkovi.</p>

<p class="mlpprimarec"><span class="mlpznaktucne11b">TONI</span>: Čím?</p>

<p class="mlpprimarec"><span class="mlpznaktucne11b">PETR</span> <span class="mlpznakkurziva11b">(ponořený do šachů)</span>: Bravurou.</p>

<p class="mlpprimarec"><span class="mlpznaktucne11b">KORNEL</span> <span class="mlpznakkurziva11b">(nad puškou)</span>: Smyslem pro povinnost, Petře.</p>

<p class="mlpprimarec"><span class="mlpznaktucne11b">TONI</span>: Vy jste aspoň
tatínka znali, ale já – Byl náš Ondra taky po tatínkovi?</p>

<p class="mlpprimarec"><span class="mlpznaktucne11b">KORNEL</span>: Byl. Proto šel
tam dolů.</p>

<p class="mlpprimarec"><span class="mlpznaktucne11b">TONI</span>: A ty?</p>

<p class="mlpprimarec"><span class="mlpznaktucne11b">KORNEL</span>: Já se o to
snažím, Toni. Dělám, co mohu.</p>

<p class="mlpprimarec"><span class="mlpznaktucne11b">TONI</span>: A Petr?</p>

<p class="mlpprimarec"><span class="mlpznaktucne11b">KORNEL</span>: Ten se zoufale
snaží, aby byl po něm co nejmíň.</p>

<p class="mlpprimarec"><span class="mlpznaktucne11b">PETR</span>: Já? Kamaráde, já
se zoufale snažím dořešit jeho šachové úlohy.</p>

<p class="mlpprimarec"><span class="mlpznaktucne11b">KORNEL</span>: Leda to, ale
jinak… To by se chudák tatínek divil, člověče. Major od jízdy, a tadyhle syn mu
chce převracet svět. Hotová rodinná tragédie. – Čím to je, že ty pušky po
tatínkovi tak chytají rez?</p>

<p class="mlpprimarec"><span class="mlpznaktucne11b">PETR</span>: Nevěř mu, synu.
Tatínek byl vždycky tam, kde se šlo dopředu. To já mám po něm. <span class="mlpznakkurziva11b">(Táhne na šachovnici.</span>) Pročež černý pěšec
postupuje na f4. Bílý se brání.</p>

<p class="mlpprimarec"><span class="mlpznaktucne11b">KORNEL</span>: Bílý se brání?
Ukaž! <span class="mlpznakkurziva11b">(Přejde k šachovnici.)</span></p>

<p class="mlpprimarec"><span class="mlpznaktucne11b">PETR</span>: Černý přechází v útok.
Bílý ztrácí půdu.</p>

<p class="mlpprimarec"><span class="mlpznaktucne11b">KORNEL</span> <span class="mlpznakkurziva11b">(nad šachovnicí)</span>: Počkej, černý Petře, to by
nebylo fér. Tatínek by táhnul tím koněm na d5.</p>

<p class="mlpprimarec"><span class="mlpznaktucne11b">PETR</span>: Možná, ale dnes
je jiná doba. Tatínek byl kavalerista, kdežto mé srdce je na straně pěších.
Pěší jde vždycky dopředu. Pěšák může padnout, ale nemůže couvnout. Pióni světa,
spojte se!</p>

<p class="mlpprimarec"><span class="mlpznaktucne11b">KORNEL</span>: Ale kdyby šel
kůň na d5 –</p>

<p class="mlpprimarec"><span class="mlpznaktucne11b">PETR</span>: Nesahat do mé
hry!</p>

<p class="mlpprimarec"><span class="mlpznaktucne11b">KORNEL</span>: To je tatínkova
hra. Koukej, s d5 dá bílý třetím tahem mat.</p>

<p class="mlpprimarec"><span class="mlpznaktucne11b">PETR</span>: Jenže to já právě
nechci, bratříčku. Já chci bílého porazit. Pročež černý pión postoupí na
barikádu a zažene bílého koně –</p>

<p class="mlpprimarec"><span class="mlpznaktucne11b">KORNEL</span>: Safra, tak to
je chyba v úloze. S tím úloha nepočítala.</p>

<p class="mlpprimarec"><span class="mlpznaktucne11b">PETR</span>: Tak vidíš. Úloha
připouští dvojí řešení, vaše blahorodí.</p>

<p class="mlpprimarec"><span class="mlpznaktucne11b">KORNEL</span>: To první je
tatínkovo.</p>

<p class="mlpprimarec"><span class="mlpznaktucne11b">PETR</span>: A to druhé je
revoluční. Dopředu s utlačenými pióny! Bílá věž je ohrožena. Pozor!</p>

<p class="mlpprimarec"><span class="mlpznaktucne11b">KORNEL</span>: Poslechni,
Petříčku, dej toho černého sedláka zpátky. Takhle bys pokazil celou hru.</p>

<p class="mlpprimarec"><span class="mlpznaktucne11b">PETR</span>: Jakou hru?</p>

<p class="mlpprimarec"><span class="mlpznaktucne11b">KORNEL</span>: Tatínkovu. Tati
by táhl na d5.</p>

<p class="mlpprimarec"><span class="mlpznaktucne11b">PETR</span>: Tati byl voják,
člověče. Řekl by, černý je chlapík, černý se nedá. A vrhl by se do boje za bílé
–</p>

<p class="mlpprimarec"><span class="mlpznaktucne11b">KORNEL</span>: No tak, vem
toho pěšáka zpátky!</p>

<p class="mlpprimarec"><span class="mlpznaktucne11b">PETR</span>: Proč bych to
dělal?</p>

<p class="mlpprimarec"><span class="mlpznaktucne11b">KORNEL</span>: Já bych chtěl
vidět, jak by to dohrál tatínek.</p>

<p class="mlpprimarec"><span class="mlpznaktucne11b">PETR</span>: Teď už se hraje
jiná partie. To už není tatínek. To jsme my. Marně kopeš, bílý koni; nic už
nezastaví černého pióna na jeho postupu. Čtvrtým tahem bude z něho všemohoucí
dáma – ale my tomu říkáme jinak.</p>

<p class="mlpprimarec"><span class="mlpznaktucne11b">KORNEL</span>: Jak?</p>

<p class="mlpprimarec"><span class="mlpznaktucne11b">PETR</span> <span class="mlpznakkurziva11b">(najednou vážně)</span>: Nová vláda, bratříčku. Vláda
černých. Však už se toho dočkáme.</p>

<p class="mlpprimarec"><span class="mlpznaktucne11b">KORNEL</span>: Toho ne, Petře.
Ještě zbývá jeden tah.</p>

<p class="mlpprimarec"><span class="mlpznaktucne11b">PETR</span>: Který?</p>

<p class="mlpprimarec"><span class="mlpznaktucne11b">KORNEL</span>: Tenhle! <span class="mlpznakkurziva11b">(Rozmetá rukou figurky na šachovnici.)</span></p>

<p class="mlpprimarec"><span class="mlpznaktucne11b">PETR</span>: Aha. Tomu se říká
cesta násilí. <span class="mlpznakkurziva11b">(Vstává.)</span> Taky dobře. To si
tedy vyřídíme jinak.</p>

<p class="mlpprimarec"><span class="mlpznaktucne11b">TONI</span> <span class="mlpznakkurziva11b">(který na pohovce četl, zvedá hlavu a křičí skoro
hystericky)</span>: Tak nechte už té politiky! Já to nesnesu!</p>

<p class="mlpprimarec"><span class="mlpznaktucne11b">KORNEL</span>: Ale vždyť je to
jen hra, ty citlivko! My si jen chceme zašermovat, viď, Petře?</p>

<p class="mlpprimarec"><span class="mlpznaktucne11b">TONI</span>: To není žádná
hra! Já vím, co si myslíte!</p>

<p class="mlpprimarec"><span class="mlpznaktucne11b">PETR</span>: Správně, Toni. To
je hrozně vážná věc. Boj starého a nového světa. Ale neboj se, já připíchnu
Kornela jako brouka. In tyrannos! <span class="mlpznakkurziva11b">(Naráží na
hlavu divošskou přílbu.)</span> Ať zhyne starý podlý svět! Bububu, Kornele!</p>

<p class="mlpprimarec"><span class="mlpznaktucne11b">KORNEL</span> <span class="mlpznakkurziva11b">(narazil si přílbu kavaleristy)</span>: Už jdu. <span class="mlpznakkurziva11b">(Snímá ze stěny dva kordy.)</span> Račte si vybrat,
pane nepříteli!</p>

<p class="mlpprimarec"><span class="mlpznaktucne11b">PETR</span> <span class="mlpznakkurziva11b">(ohýbá jeden kord)</span>: Dobrá. Ale boj stejnými
zbraněmi, lidi, to už se ani nedělá. Hrozně staromódní. <span class="mlpznakkurziva11b">(Oba se postaví do střehu.)</span> Tak, Toni, vel!</p>

<p class="mlpprimarec"><span class="mlpznaktucne11b">TONI</span> <span class="mlpznakkurziva11b">(zarývá se očima do knihy a zacpává si uši)</span>: Já
nechci!</p>

<p class="mlpprimarec"><span class="mlpznaktucne11b">KORNEL</span>: Pozor – teď!</p>

<p class="mlpscenickepoznamky">(Oba se smíchem šermují.)</p>

<p class="mlpprimarec"><span class="mlpznaktucne11b">PETR</span>: La! La!</p>

<p class="mlpprimarec"><span class="mlpznaktucne11b">KORNEL</span>: Ala!</p>

<p class="mlpprimarec"><span class="mlpznaktucne11b">PETR</span>: Pryč s tyrany a zrádci
všemi! La! La!</p>

<p class="mlpprimarec"><span class="mlpznaktucne11b">KORNEL</span>: La!</p>

<p class="mlpprimarec"><span class="mlpznaktucne11b">PETR</span>: První zásah!</p>

<p class="mlpprimarec"><span class="mlpznaktucne11b">KORNEL</span>: Rameno. Lehká
rána. Boj trvá se střídavým štěstím.</p>

<p class="mlpprimarec"><span class="mlpznaktucne11b">PETR</span>: A potom budem
vládnout my!</p>

<p class="mlpprimarec"><span class="mlpznaktucne11b">KORNEL</span>: Na to si
počkáš! Touché!</p>

<p class="mlpprimarec"><span class="mlpznaktucne11b">PETR</span>: Pouhé škrábnutí.
La! La! Kupředu, černý pióne!</p>

<p class="mlpprimarec"><span class="mlpznaktucne11b">KORNEL</span>: Oho, stojíme
jako skála, pane! La! La!</p>

<p class="mlpprimarec"><span class="mlpznaktucne11b">PETR</span>: Poslední bitva
vzplála – Toccato!</p>

<p class="mlpprimarec"><span class="mlpznaktucne11b">KORNEL</span>: Kdepak! Ale
tumáš! – <span class="mlpznakkurziva11b">(Zastaví se.)</span> Počkej, nebolelo
to, Petříčku?</p>

<p class="mlpprimarec"><span class="mlpznaktucne11b">PETR</span>: To nic není. En
garde!</p>

<p class="mlpscenickepoznamky">(Překocené stolky a taburety.)</p>

<p class="mlpprimarec"><span class="mlpznaktucne11b">PETR</span>: La!</p>

<p class="mlpprimarec"><span class="mlpznaktucne11b">KORNEL</span>: Ala!</p>

<p class="mlpprimarec"><span class="mlpznaktucne11b">PETR</span>: Stop! Tohle by
byla krční žíla, Kornele. Jsi mrtev.</p>

<p class="mlpprimarec"><span class="mlpznaktucne11b">KORNEL</span>: Raněn, ale
bojuje se dál. Do posledního dechu. Ala!</p>

<p class="mlpprimarec"><span class="mlpznaktucne11b">TONI</span> <span class="mlpznakkurziva11b">(křičí)</span>: Přestaňte!</p>

<p class="mlpprimarec"><span class="mlpznaktucne11b">PETR</span>: Hned to bude,
Toni. Pión útočí. Ha! Ha! Starý svět se kácí –</p>

<p class="mlpprimarec"><span class="mlpznaktucne11b">KORNEL</span>: Finito! Tak
tohle ti šlo přímo do srdce, Petře. <span class="mlpznakkurziva11b">(Skloní
kord.)</span></p>

<p class="mlpprimarec"><span class="mlpznaktucne11b">PETR</span> <span class="mlpznakkurziva11b">(zdraví kordem)</span>: Děkuju, jsem mrtev.</p>

<p class="mlpprimarec"><span class="mlpznaktucne11b">KORNEL</span> <span class="mlpznakkurziva11b">(zdraví kordem)</span>: Je mi líto.</p>

<p class="mlpprimarec"><span class="mlpznaktucne11b">PETR</span><span class="calibre3">: Ale za mnou povstávají tisícové černých piónů – Hurá,
kamarádi!</span></p>

<p class="mlpscenickepoznamky">(Vejde Matka a stane na prahu.)</p>

<p class="mlpprimarec"><span class="mlpznaktucne11b">MATKA</span>: Hoši, hoši, co
tu zase děláte!</p>

<p class="mlpprimarec"><span class="mlpznaktucne11b">PETR</span>: Jej, maminka. (<span class="mlpznakkurziva11b">Zavěšuje honem kord na stěnu.)</span> Kornel mě právě
zabil, mami. Ranou do srdce. <span class="mlpznakkurziva11b">(Odkládá přílbu.)</span></p>

<p class="mlpprimarec"><span class="mlpznaktucne11b">KORNEL</span> <span class="mlpznakkurziva11b">(zavěšuje kord)</span>: Ale mně Petr probodl krk,
maminko. Taky prima rána. <span class="mlpznakkurziva11b">(Odkládá přílbu.)</span></p>

<p class="mlpprimarec"><span class="mlpznaktucne11b">MATKA</span>: Vy dvě dvojčata
se musíte pořád rvát! Koukejte, vy dareby, tady to zase vypadá! Zrovna tatínkův
pokoj!</p>

<p class="mlpprimarec"><span class="mlpznaktucne11b">PETR</span>: My to zase dáme
do pořádku, mami, jen se nestarej. Pojď, Kornele!</p>

<p class="mlpscenickepoznamky">(Oba zběžně dělají pořádek, zvedají pokácené
stolky a taburety.)</p>

<p class="mlpprimarec"><span class="mlpznaktucne11b">MATKA</span>: Nechte to, já
znám váš pořádek, vy mužští! Čím víc děláte pořádek, tím je to horší.</p>

<p class="mlpprimarec"><span class="mlpznaktucne11b">KORNEL</span> <span class="mlpznakkurziva11b">(na všech čtyřech, narovnává koberec)</span>: Hned to
bude, mami. Pusť, Petře!</p>

<p class="mlpprimarec"><span class="mlpznaktucne11b">PETR</span> <span class="mlpznakkurziva11b">(rovněž na všech čtyřech, odstrkuje ho)</span>: Pusť
ty! <span class="mlpznakkurziva11b"><span class="calibre3">(Než se
kdo naděje, popadnou se do křížku a válejí se po podlaze.)</span></span><span class="calibre3"> Půjdeš na lopatky!</span></p>

<p class="mlpprimarec"><span class="mlpznaktucne11b">KORNEL</span> <span class="mlpznakkurziva11b">(supí)</span>: Zkus to!</p>

<p class="mlpprimarec"><span class="mlpznaktucne11b">PETR</span>: Jen počkej! <span class="mlpznakkurziva11b">(Kutálejí se po pokoji.)</span></p>

<p class="mlpprimarec"><span class="mlpznaktucne11b">MATKA</span>: Tak už dost! Vy
to tu jednou opravdu všecko rozbijete! Že se nestydíte, takoví velcí – Co si o vás
pomyslí Toni?</p>

<p class="mlpprimarec"><span class="mlpznaktucne11b">PETR</span> <span class="mlpznakkurziva11b">(pouští Kornela):</span> Pojď, Toni, já tě to taky
naučím!</p>

<p class="mlpprimarec"><span class="mlpznaktucne11b">TONI</span>: Já nechci!</p>

<p class="mlpprimarec"><span class="mlpznaktucne11b">MATKA</span>: Toniho nechte. A
už ať vás tady nevidím! Toni, proč se do sebe dostali?</p>

<p class="mlpprimarec"><span class="mlpznaktucne11b">TONI</span>: Petr nechtěl
táhnout na d5.</p>

<p class="mlpprimarec"><span class="mlpznaktucne11b">KORNEL</span> <span class="mlpznakkurziva11b">(sbírá na zemi šachové figurky)</span>: Víš, mami, to
byl tatínkův tah. Já jsem jenom hájil rodinnou tradici.</p>

<p class="mlpprimarec"><span class="mlpznaktucne11b">PETR</span>: Není pravda,
mami. Úloha připouštěla dvojí výklad.</p>

<p class="mlpprimarec"><span class="mlpznaktucne11b">KORNEL</span> <span class="mlpznakkurziva11b">(staví figurky na šachovnici)</span>: Tak proč ji
nehrát jako tatínek?</p>

<p class="mlpprimarec"><span class="mlpznaktucne11b">PETR</span>: A proč ji nehrát
jinak? Dnes by ji tati taky třeba hrál jako já.</p>

<p class="mlpprimarec"><span class="mlpznaktucne11b">MATKA</span>: Pšš, už se
nehádejte a hybaj odtud! Já to tu musím dát po vás do pořádku, vy mužská
holoto!</p>

<p class="mlpprimarec"><span class="mlpznaktucne11b">KORNEL</span>: My ti pomůžeme,
mami.</p>

<p class="mlpprimarec"><span class="mlpznaktucne11b">MATKA</span>: Vy byste mi tak
pomohli! Co vy víte, co je pořádek!</p>

<p class="mlpprimarec"><span class="mlpznaktucne11b">KORNEL</span>: Dát věci tam,
kde byly.</p>

<p class="mlpprimarec"><span class="mlpznaktucne11b">PETR</span>: Dát věci tam, kde
mají být.</p>

<p class="mlpprimarec"><span class="mlpznaktucne11b">MATKA</span>: Ba ne. Dát věci
tam, kde jim je dobře; ale tomu vy nerozumíte. Tak alou, dvojčata, jděte mi
odtud!</p>

<p class="mlpprimarec"><span class="mlpznaktucne11b">KORNEL</span>: Pojď si do
zahrady střelit z té pušky, Petře!</p>

<p class="mlpprimarec"><span class="mlpznaktucne11b">PETR</span>: Tak dobře. Kdo na
sto kroků trefí láhev, ne?</p>

<p class="mlpprimarec"><span class="mlpznaktucne11b">MATKA</span>: Jen když můžete
něco rozbít!</p>

<p class="mlpprimarec"><span class="mlpznaktucne11b">KORNEL</span>: <span class="calibre3">Toni, ty nepůjdeš? <span class="mlpznakkurziva11b">(Bere
ze stojanu pušku, kterou prve přinesl.)</span></span></p>

<p class="mlpprimarec"><span class="mlpznaktucne11b">MATKA</span>: Ne, Toni nemá
rád vaše střílení, viď, Toni?</p>

<p class="mlpprimarec"><span class="mlpznaktucne11b">PETR</span>: Já vím. Toni se
bojí.</p>

<p class="mlpprimarec"><span class="mlpznaktucne11b">MATKA</span>: Nebojí. Vy mu
nerozumíte. Je jiný než vy, to je to celé.</p>

<p class="mlpprimarec"><span class="mlpznaktucne11b">KORNEL</span>: My jsme každý
jiný, maminko.</p>

<p class="mlpprimarec"><span class="mlpznaktucne11b">MATKA</span>: Míň, než si
myslíte. A jděte už, vy velcí uličníci!</p>

<p class="mlpprimarec"><span class="mlpznaktucne11b">KORNEL</span> <span class="mlpznakkurziva11b">(políbí ji na tvář)</span>: Už se nezlobíš?</p>

<p class="mlpprimarec"><span class="mlpznaktucne11b">PETR</span> <span class="mlpznakkurziva11b">(políbí ji na druhou tvář)</span>: Kdepak maminka! Ta
už je na to zvyklá.</p>

<p class="mlpprimarec"><span class="mlpznaktucne11b">MATKA</span>: Nevíte, kde je
Jiří?</p>

<p class="mlpprimarec"><span class="mlpznaktucne11b">KORNEL</span>: Nu, kde by byl!
Nevíš, Toni?</p>

<p class="mlpprimarec"><span class="mlpznaktucne11b">TONI</span>: Prý… prý má
nějakou schůzku.</p>

<p class="mlpprimarec"><span class="mlpznaktucne11b">MATKA</span>: S kým?</p>

<p class="mlpprimarec"><span class="mlpznaktucne11b">PETR</span>: To víš, mami. Asi
s nějakou krásnou neznámou.</p>

<p class="mlpscenickepoznamky">(Oba bratři se navzájem vyžďuchají ze dveří.)</p>

<p class="mlpprimarec"><span class="mlpznaktucne11b">MATKA</span>: A co tys tu měl
co dělat, Toni?</p>

<p class="mlpprimarec"><span class="mlpznaktucne11b">TONI</span>: Nic. Jen… jenom
jsem tady četl.</p>

<p class="mlpprimarec"><span class="mlpznaktucne11b">MATKA</span>: Z tatínkových knížek?</p>

<p class="mlpprimarec"><span class="mlpznaktucne11b">TONI</span>: Takový cestopis,
mami.</p>

<p class="mlpprimarec"><span class="mlpznaktucne11b">MATKA</span>: Pořád ty daleké
země – To pro tebe není, Toni. Ty přece nebudeš nikdy cestovat, viď? <span class="mlpznakkurziva11b">(Přechází a tiše urovnává věci.)</span></p>

<p class="mlpprimarec"><span class="mlpznaktucne11b">TONI</span>: Třeba nebudu, ale
já si to dovedu tak představit, víš –</p>

<p class="mlpprimarec"><span class="mlpznaktucne11b">MATKA</span>: Co například?</p>

<p class="mlpprimarec"><span class="mlpznaktucne11b">TONI</span>: Já nevím. Třeba
trávu na stepi, a najednou ti takové stádo antilop – Já nechápu, mami, jak může
někdo střílet zvířata.</p>

<p class="mlpprimarec"><span class="mlpznaktucne11b">MATKA</span>: Tatínek je
střílel, ale ty už budeš jiný, viď? <span class="mlpznakkurziva11b">(Vezme ho
kolem krku.)</span> Já bych aspoň chtěla, abys byl vždycky, jako jsi teď. Někdo
musí zůstat doma, Toni. Víš, jinak by nebyl na světě žádný domov. <span class="mlpznakkurziva11b">(Políbí ho.)</span> A jdi teď, já tu mám co dělat.</p>

<p class="mlpscenickepoznamky">(Toni odejde.)</p>

<p class="mlpprimarec"><span class="mlpznaktucne11b">MATKA</span> <span class="mlpznakkurziva11b">(nehlasně poklízí)</span>: Toni bude jiný. Toni musí
být jiný. <span class="mlpznakkurziva11b">(Zastaví se před otcovou podobiznou a dívá
se na ni. Pokrčí rameny a jde spustit těžké záclony v oknech. V pokoji se
rozhostí polotma. Matka se vrací k otcově podobizně a rozsvítí před ní stojací
lampu.)</span> Vidíš, proč mi je sem pořád taháš! Víš, že to nevidím ráda. I ten
tvůj pohrobek Toni – jakživ tě ani neviděl, a jak jen může, už sem zaleze.
Prosím tě, proč mi to děláš! Já je taky chci mít pro sebe, Richarde! Já nechci,
aby se táhli pořád za tebou.</p>

<p class="mlpprimarec"><span class="mlpznaktucne11b">OTEC</span> <span class="mlpznakkurziva11b">(vystupuje pomalu z temného kouta; má na sobě stejnou
uniformu jako na portrétu)</span>: Já je sem netahám, dušinko. To oni sami. To
víš, když si od dětství hráli s tím haraburdím tady – Nediv se jim.</p>

<p class="mlpprimarec"><span class="mlpznaktucne11b">MATKA</span> <span class="mlpznakkurziva11b">(obrátí se k němu bez jakéhokoliv překvapení)</span>:
To ty vždycky říkáš, můj milý. Teď už jsou na ty tvé hračky trochu velcí, a vidíš,
pořád je tu máš!</p>

<p class="mlpprimarec"><span class="mlpznaktucne11b">OTEC</span>: Inu, vzpomínky z dětství.
Všaks mohla ty krámy dávno vyhodit, miláčku. Co s tím!</p>

<p class="mlpprimarec"><span class="mlpznaktucne11b">MATKA</span>: To tak, vyhodit!
Památky po tobě, viď? Ne, ne, Richarde, na ty mám já právo, ty tu jsou pro mne.
Ty věci, to jsi byl ty. <span class="mlpznakkurziva11b">(Usedne do křesla.)</span>
Ale když sem nalezou hoši, zůstane vždycky po nich něco ve vzduchu… něco, jako
bys tu byl ty sám. Ty sám.</p>

<p class="mlpprimarec"><span class="mlpznaktucne11b">OTEC</span> <span class="mlpznakkurziva11b">(sedne si obkročmo na židli)</span>: To je jen tabák,
drahoušku.</p>

<p class="mlpprimarec"><span class="mlpznaktucne11b">MATKA</span>: Tabák a život.
Ty nevíš, jak mi pak je. Jen zamhouřit oči, a cítím tak hrozně silně: Richard
byl tady – Richard – Richard – – Je tě tu pořád plno, člověk tě zrovna dýchá.
Neříkej, to nedělá to haraburdí; to jsi ty, to jsi ty – Ty mi ty hochy kazíš,
Richarde.</p>

<p class="mlpprimarec"><span class="mlpznaktucne11b">OTEC</span>: Ale jdi, maminko,
to si ani neber do hlavy. Prosím tě, jak bych já je mohl kazit! Když je člověk
jednou – kolik už je tomu let?</p>

<p class="mlpprimarec"><span class="mlpznaktucne11b">MATKA</span>: To bys mohl
vědět. Sedmnáct.</p>

<p class="mlpprimarec"><span class="mlpznaktucne11b">OTEC</span>: Už? Tak vidíš,
když je člověk jednou sedmnáct let mrtev, tak už z něho zbývá hrozně málo,
miláčku. Pořád je ho míň a míň. Já už k ničemu nejsem, dušinko. Jen aby se tady
po mně utíral prach na té veteši.</p>

<p class="mlpprimarec"><span class="mlpznaktucne11b">MATKA</span>: To je jedno.
Vábíš je. Proto sem pořád lezou. To přece je něco pro kluky: tatínek voják,
tatínek hrdina! Já vím, jak je to okouzluje. Vždycky je to okouzlovalo.</p>

<p class="mlpprimarec"><span class="mlpznaktucne11b">OTEC</span>: Nemělas jim o mně
povídat, holčičko. To je tvá chyba.</p>

<p class="mlpprimarec"><span class="mlpznaktucne11b">MATKA</span>: Neměla! To se ti
řekne! Kdo jiný má udržovat tvou paměť, když ne já? Já jsem od tvé smrti,
Richarde, mnoho jiné radosti neměla než tvou památku a ty děti. Já vím, co jsem
ti dlužna, můj zbožňovaný. Mnoho-li dětí může být tak pyšno na svého otce – Nemáš
ponětí, co to pro naše hochy bylo. Řekni, měla jsem je o to připravit?</p>

<p class="mlpprimarec"><span class="mlpznaktucne11b">OTEC</span>: Přepínáš,
maminko; nezlob se, ale v tomhle jsi vždycky přepínala. Jaképak hrdinství! To
nebyla tak veliká věc. Docela bezvýznamná srážka s domorodci – a ještě k tomu
prohraná.</p>

<p class="mlpprimarec"><span class="mlpznaktucne11b">MATKA</span>: Já vím, to říkáš
vždycky. Ale tvůj generál mi tehdy sám psal: Madam, oplakáváte hrdinu. Váš
manžel se sám přihlásil na nejnebezpečnější místo –</p>

<p class="mlpprimarec"><span class="mlpznaktucne11b">OTEC</span>: To jsou jen
takové řeči, holčičko; to ti snad chtěli osladit, že… že se mi stal ten malér,
víš? Jakýpak hrdina! Někdo tam musel jít. Kdybych se nepřihlásil já, tak by tam
šel někdo jiný. To je to celé.</p>

<p class="mlpprimarec"><span class="mlpznaktucne11b">MATKA</span>: Ale ten jiný by
snad nebyl otcem pěti dětí, Richarde!</p>

<p class="mlpprimarec"><span class="mlpznaktucne11b">OTEC</span>: Nu pravda, ale
má-li někdo pět dětí, nemusí proto ještě být špatným vojákem, miláčku. Vždyť
jsem ani neudělal nic zvláštního… ale tomu ty nerozumíš, maminko: když se
střílí, myslí člověk docela jinak. To se dá těžko vysvětlit. Pak to třeba
vypadá jako bůhvíjaká bravura, ale když je člověk v tom – Co dělat, to už patří
k věci. Prostě ten bok se musel krýt, holčičko. Koukej, takhle postupovala
hlavní kolona, a tady v boku zůstal horský průsmyk, víš? A ten průsmyk jsme
měli obsadit malým oddílem. To bylo to celé. Všeho všudy dvaapadesát mrtvých.
To přece nemá žádný význam.</p>

<p class="mlpprimarec"><span class="mlpznaktucne11b">MATKA</span>: Dvaapadesát
mrtvých – z kolika mužů?</p>

<p class="mlpprimarec"><span class="mlpznaktucne11b">OTEC</span>: Nu, z dvaapadesáti,
maminko; ale zato jsme se drželi celých šest dní. Abych ti řekl, nejhorší byla
ta žízeň. My jsme tam neměli vodu, víš? Tak to ti byla ukrutná žízeň – a zlost.
Já jsem se tam děsně zlobil, dušinko.</p>

<p class="mlpprimarec"><span class="mlpznaktucne11b">MATKA</span>: Proč?</p>

<p class="mlpprimarec"><span class="mlpznaktucne11b">OTEC</span>: Protože to
vlastně bylo zbytečné. Náš plukovník udělal chybu, víš? Hlavní kolona měla
počkat dole, a do toho průsmyku se měly poslat aspoň dva batalióny. A horská
baterie. Já to věděl předem. Říkal jsem to plukovníkovi, a on mi řekl, jak se
zdá, majore, máte strach –</p>

<p class="mlpprimarec"><span class="mlpznaktucne11b">MATKA</span>: Richarde! A proto
jsi šel – na smrt?</p>

<p class="mlpprimarec"><span class="mlpznaktucne11b">OTEC</span>: Hlavně proto,
dušinko, hlavně proto. Aby náš plukovník viděl, že já jsem měl pravdu, víš?
Takový trouba! Tak naletět domorodcům! –</p>

<p class="mlpprimarec"><span class="mlpznaktucne11b">MATKA</span>: A kvůli němu – kvůli
němu –</p>

<p class="mlpprimarec"><span class="mlpznaktucne11b">OTEC</span>: Tobě se to zdá
hloupé, viď? Ale u pluku, holčičko, se tomu říká čest. Víš, na vojně to jinak
nejde.</p>

<p class="mlpprimarec"><span class="mlpznaktucne11b">MATKA</span>: Richarde, tos mi
ještě neřekl! Tak ty jsi padl jen proto, že ten plukovník dal špatný rozkaz?</p>

<p class="mlpprimarec"><span class="mlpznaktucne11b">OTEC</span>: To se někdy
stává, maminko. Ale aspoň se ukázalo, že jsem já měl pravdu. To taky stálo za
to.</p>

<p class="mlpprimarec"><span class="mlpznaktucne11b">MATKA</span>: Tak vidíš, na to
jsi myslel: dokázat, žes měl pravdu ty! A na nás jsi nemyslel, viď? Na to, že
zrovna čekám páté dítě, jsi taky nemyslel?</p>

<p class="mlpprimarec"><span class="mlpznaktucne11b">OTEC</span>: Myslel,
drahoušku, jak bych nemyslel! V takové situaci toho člověk namyslí moc, to
nemáš ponětí. Například jede na koni a říká si: Za tři měsíce bych mohl být
doma. To už bude dítě na světě. Budu muset hezky tiše postavit šavli v předsíni
a jít po špičkách… jít po špičkách… Copak náš Ondra, ten už mi podá ruku jako
mužský. Nazdar, tati, řekne – Nazdar, Ondro. Co škola? – Nic, tati. – A Jirka,
Jirka mi bude ukazovat nějakou mašinku: Koukej, tati! – A dvojčata budou
vyvalovat oči a prát se o to, kdo mi dřív vyleze na klín. Nu tak, uličníci,
pojďte sem oba, ať se nehádáte! – A žena… víc než půl roku jsem ji neviděl. Víc
než půl roku. Až ji vezmu do rukou, zdalipak se zase zlomí a změkne, jako by
kostí neměla, a vydechne: Richarde –</p>

<p class="mlpprimarec"><span class="mlpznaktucne11b">MATKA</span>: Richarde –</p>

<p class="mlpprimarec"><span class="mlpznaktucne11b">OTEC</span> <span class="mlpznakkurziva11b">(vstane)</span>: Tak co, dušinko, jak ty jsi se zatím
měla?</p>

<p class="mlpprimarec"><span class="mlpznaktucne11b">MATKA</span> <span class="mlpznakkurziva11b">(se zavřenýma očima)</span>: To víš, miláčku, čekala jsem
na tebe. Pátého syna jsem ti porodila – Je slaboučký, Richarde, bůhví proč je
tak křehký. Asi proto, že jsem pro tebe tolik plakala.</p>

<p class="mlpprimarec"><span class="mlpznaktucne11b">OTEC</span>: Z toho ještě
vyroste, maminko; taky z něho bude chlapík a hrdina, uvidíš.</p>

<p class="mlpprimarec"><span class="mlpznaktucne11b">MATKA</span> <span class="mlpznakkurziva11b">(s náhlou prudkostí)</span>: Ne! Já nechci! Já nechci,
aby z Toniho byl hrdina! Já už toho mám dost, Richarde, slyšíš? Dost už jsem
doplatila na vaše hrdinství! Copak nestačí, že ty jsi mi padl? Víš ty, víte vy,
co to je ztratit muže? Kdybys věděl, co ze mne zbylo – Co jsi mi to udělal,
člověče, jak jsi se mohl nechat tak zbytečně zabít!</p>

<p class="mlpprimarec"><span class="mlpznaktucne11b">OTEC</span>: Drahoušku, nic
platno, když ten trulant plukovník řekl, že mám strach, – nu, musel jsem jít,
ne? A řekl to… před druhými důstojníky. Zdá se, majore, že máte strach. Já
nevím, holčičko, kdybys byla stála při tom, co bys mi řekla.</p>

<p class="mlpprimarec"><span class="mlpznaktucne11b">MATKA</span> <span class="mlpznakkurziva11b">(vstane, tiše)</span>: Řekla bych ti: Jdi, Richarde. To
si nemůžeš nechat líbit.</p>

<p class="mlpprimarec"><span class="mlpznaktucne11b">OTEC</span>: Tak vidíš,
miláčku, taky bys to tak cítila.</p>

<p class="mlpprimarec"><span class="mlpznaktucne11b">MATKA</span>: Protože jsem tě
milovala, Richarde, protože tě pořád musím milovat! Ale ne, nesmíš na to dát, můj
jediný; nevíš, co to pro ženskou znamená, když někoho tak nerozumně, tak po
žensku miluje! Já nevím sama, co to v nás je; vím jenom, že se mi to na tobě
strašně líbilo… víš, tvé vojáctví, Richarde, řinčení tvých ostruh, tvá odvaha a
fanfarónství, tvá čestnost a lehkomyslnost – Já nevím, proč jsem to na tobě tak
zbožňovala. Asi jsem byla hloupá, byla jsem zamilovaná, byla jsem blázen; ale
ani teď… ani teď bych nesnesla, aby tě něco ponížilo!</p>

<p class="mlpprimarec"><span class="mlpznaktucne11b">OTEC</span>: Nu tak vidíš; a kdybych
byl tehdy nešel…</p>

<p class="mlpprimarec"><span class="mlpznaktucne11b">MATKA</span>: Ne, ne, Richarde,
nesmíš mě brát za slovo! Snad… jistě bych se s tím smířila, kdyby ses tehdy
nezachoval… jako voják. Byl by ses vrátil ke mně a k dětem… a odešel z armády.
Já bych si… zvykla. A měla bych tě taky ráda. Snad… trochu jinak. Já vím, že by
ses hrozně trápil… bez té vojenské cti, ale přežili bychom to… oba; měla bych
tě aspoň u sebe, Richarde, a mohla bych se o tebe starat –</p>

<p class="mlpprimarec"><span class="mlpznaktucne11b">OTEC</span>: – jako o člověka,
který k ničemu není a trápí se. Stačilo by ti to, miláčku?</p>

<p class="mlpprimarec"><span class="mlpznaktucne11b">MATKA</span>: – – Muselo by mi
to stačit. Nemysli si, já jsem i tak musela vystačit… s moc málem.</p>

<p class="mlpprimarec"><span class="mlpznaktucne11b">OTEC</span>: … Já vím,
maminko. Je mi hrozně líto. Ta majorská penzička, co po mně zbyla…</p>

<p class="mlpprimarec"><span class="mlpznaktucne11b">MATKA</span>: Bylo tu pět
dětí, Richarde, – a podívej se na ně. Ty nevíš, co to je pro samotnou ženskou.
Ne, ne, tomu zase ty nemůžeš rozumět. Odpusť, můj milovaný, neměla bych o tom
mluvit, ale o tom vy nemáte ponětí – Šaty, jídlo, školy a znovu šaty, jídlo,
školy – Pořád, pořád muset počítat, pětkrát obracet každý hadřík a každý haléř,
– co vy o tom víte. Pravda, žádné hrdinství to není, ale – taky to musí být,
můj milý. Miláčku, miláčku, proč se na mne tak díváš? Vidíš, co ze mne je!</p>

<p class="mlpprimarec"><span class="mlpznaktucne11b">OTEC</span>: Jsi krásná,
maminko. Jsi krásnější než tehdy.</p>

<p class="mlpprimarec"><span class="mlpznaktucne11b">MATKA</span>: Nemluv
hlouposti, Richarde. My živí se hrozně měníme. Ty ne, ty jsi se vůbec nezměnil.
Já se až stydím, jak se vedle tebe cítím stará. Nesmíš se na mne dívat, můj
jediný. Já měla příliš mnoho starostí, víš? Bylo to těžké bez tebe –</p>

<p class="mlpprimarec"><span class="mlpznaktucne11b">OTEC</span>: Dušinko, já jsem
ti přece byl tak málo platen!</p>

<p class="mlpprimarec"><span class="mlpznaktucne11b">MATKA</span>: Aspoň jsem
nebyla sama! A nejvíc, člověče, nejvíc jsem tě potřebovala, když mě ty děti
začaly přerůstat. Ne, nemysli si, byli to hodní hoši. Všichni: Ondra, Jiří,
dvojčata – všecko by pro mne udělali. Ale jak dorostli, jako by začali mluvit
jiným jazykem. Já jim dost nerozumím, Richarde. Ty bys jim asi rozuměl líp.</p>

<p class="mlpprimarec"><span class="mlpznaktucne11b">OTEC</span>: Nevím, holčičko,
nevím. Myslím, že se v nich taky nevyznám. Copak já vím o medicíně nebo
aviatice nebo těch hloupostech, co mají v hlavě ta dvojčata –</p>

<p class="mlpprimarec"><span class="mlpznaktucne11b">MATKA</span>: Myslíš politiku?</p>

<p class="mlpprimarec"><span class="mlpznaktucne11b">OTEC</span>: Ano. Já na to
nemám hlavu, maminko. Já jsem byl jen voják.</p>

<p class="mlpprimarec"><span class="mlpznaktucne11b">MATKA</span>: Přec. Na tebe
víc dají. Já vím, ty jsi z nich chtěl mít vojáky; ale když jsi padl,… tak jsem
si řekla… ne! Vidíš, mohla jsem je dát… zadarmo do vojenských škol; ale raději…
raději jsem si našla práci, abych je dala vyučit něčemu jinému. Myslela jsem
si, ať je to medicína nebo technika… cokoli, jen vojna ne. Ať dělají něco
užitečného… něco, při čem se nemusí umírat. <span class="calibre3">Kdybys
věděl, co jsem se nastarala, abych je mohla poslat do těch škol – A vidíš, co z
nich mám!</span></p>

<p class="mlpprimarec"><span class="mlpznaktucne11b">OTEC</span>: Nu, dušinko,
myslím, že s nimi můžeš být spokojena, ne?</p>

<p class="mlpprimarec"><span class="mlpznaktucne11b">MATKA</span>: Já vlastně
nevím. Připadám si jako slepice, která vyseděla orly; sedím při zemi a kdákám
strachy, když jeden po druhém vyletují. Někdy si říkám: to nesmíš, nesmíš být
tak malodušná, nesmíš jim překážet – Richarde, to je hrozné, co se z člověka
stane, když je mámou! Taky jsem přece bývala blázen, taky jsem si o sobě
myslela bůhvíco – Ty to víš, můj milý.</p>

<p class="mlpprimarec"><span class="mlpznaktucne11b">OTEC</span>: Vím, drahoušku.</p>

<p class="mlpprimarec"><span class="mlpznaktucne11b">MATKA</span>: Vždyť jsem za
tebou utekla z domova; a bylo mi všechno jedno, třeba i život dát. A teď, teď
bych chtěla sedět jako lakomec na tom, co je můj život, a křičet na každého:
nedám! nedám! Já už jsem dala dost, Richarde. Tebe… a našeho Ondru. Víc už se
ode mne nemůže žádat. Víš, mně přišlo příliš draho to, čemu se říká… hrdinství.
Nejdřív ty, a potom Ondra –</p>

<p class="mlpprimarec"><span class="mlpznaktucne11b">OTEC</span>: Nech být,
maminko, Ondra měl krásnou smrt. Krásnou… a čestnou.</p>

<p class="mlpprimarec"><span class="mlpznaktucne11b">MATKA</span>: Čestnou, já vím.
Vám připadá hrozně čestné za něco umřít; ale na to, že umřete někomu, na to už
nemyslíte. Tys třeba musel jít na smrt, Richarde, tys byl voják. Ale Ondra
nemusel. Ondra byl lékař a badatel; mohl být někde na klinice – a nemusel se
nakazit –</p>

<p class="mlpprimarec"><span class="mlpznaktucne11b">OTEC</span>: To se lékařům
stává, holčičko. U nás u pluku taky jednou zemřel doktor. Hrozně milý člověk to
byl, hrával jsem s ním šachy. Nu vidíš, a zčistajasna se nakazil cholerou –</p>

<p class="mlpprimarec"><span class="mlpznaktucne11b">MATKA</span>: Ale náš Ondra se
nemusel hlásit tam dolů, do kolonií! To tys udělal!</p>

<p class="mlpprimarec"><span class="mlpznaktucne11b">OTEC</span>: Ale maminko, já
jsem přece byl už tak dávno mrtev!</p>

<p class="mlpprimarec"><span class="mlpznaktucne11b">MATKA</span>: To je jedno, ale
tahals ho sem, do svého pokoje. Tys měl na něho vliv, můj milý. Tady se Ondra
vždycky učil, tady ležel v knihách, tady přecházel po celé hodiny a kouřil – A
tady mi z ničeho nic ohlásil, mami, já pojedu na rovník, abych viděl kousek
světa. Že tam jede bojovat se žlutou zimnicí, to… zapomněl říci. Vždycky přede
mnou schováváte, co máte za lubem. Mně řeknete, mami, to je jen takový výlet, a
pak tam zůstanete. Jako zloděj ujel!</p>

<p class="mlpscenickepoznamky">(Z temného kouta se blíží Ondra v bílém lékařském
plášti.)</p>

<p class="mlpprimarec"><span class="mlpznaktucne11b">ONDRA</span>: Ale mamino, to
už jsem ti přece tolikrát vysvětloval – Nechtěl jsem, aby sis dělala starosti.
Proto jsem ti nic neřekl. To je to celé.</p>

<p class="mlpprimarec"><span class="mlpznaktucne11b">MATKA</span>: Tomu ty říkáš
vysvětlení? Na to tys myslel, já vím; ale na to, že se tam můžeš nakazit nebo
co, na to ne. Na to bych zase <span class="mlpznaktucne11b">já</span> byla
myslela, Ondro. Tak je to.</p>

<p class="mlpprimarec"><span class="mlpznaktucne11b">ONDRA</span>: Nu a co by ti to
bylo platno, maminko! Stejně bych byl jel –</p>

<p class="mlpprimarec"><span class="mlpznaktucne11b">MATKA</span>: Vidíš, Ondro,
takový jsi býval vážný a rozumný hoch! Nebýt tebe, tak nevím, co bych si
kolikrát počala. Byl jsi těm druhým dětem místo otce – takový moudrý a odpovědný
– A najednou prásk, ujedeš si na rovník a zemřeš mi tam na žlutou zimnici. Tos
přece nemusel, Ondro, to mi neříkej!</p>

<p class="mlpprimarec"><span class="mlpznaktucne11b">OTEC</span>: Víš, dušinko,
doktor má taky svou službu. To už je takové povolání, viď, Ondro?</p>

<p class="mlpprimarec"><span class="mlpznaktucne11b">MATKA</span>: Co sis to vzal
do hlavy s tou žlutou zimnicí! Mohl jsi být doma a léčit – nebo pomáhat na svět
dětem –</p>

<p class="mlpprimarec"><span class="mlpznaktucne11b">ONDRA</span>: Podívej se,
mami: na žlutou zimnici umíralo ročně tolik set tisíc lidí – To by přece byla
hanba, kdyby se proti ní něco nenašlo. To je… prostě povinnost, ne?</p>

<p class="mlpprimarec"><span class="mlpznaktucne11b">MATKA</span>: <span class="mlpznaktucne11b">Tvá</span> povinnost?</p>

<p class="mlpprimarec"><span class="mlpznaktucne11b">ONDRA</span>: Povinnost vědy.
Víš, maminko, byla to moc zlá nemoc; a ti lidé tam dole – kdybys je viděla
umírat, sama bys řekla: Ondro, nemůžeš je tak nechat! To je těžká věc, mami.
Někdo tam musel jít.</p>

<p class="mlpprimarec"><span class="mlpznaktucne11b">MATKA</span>: Ale nemusels to
být zrovna ty, Ondro! To mi nenamluvíš!</p>

<p class="mlpprimarec"><span class="mlpznaktucne11b">OTEC</span>: A proč ne zrovna
on? Já myslím, že měl dobrou hlavu. Na takové věci, holčičko, musejí vždycky jít
ti nejlepší.</p>

<p class="mlpprimarec"><span class="mlpznaktucne11b">MATKA</span>: A ti nejlepší na
to mají zemřít?</p>

<p class="mlpprimarec"><span class="mlpznaktucne11b">OTEC</span>: Nu ano. To jinak
nejde, dušinko. Ti nejlepší musejí vždycky jít napřed, víš? Nic si z toho
nedělej, Ondro. Dobře jsi udělal.</p>

<p class="mlpprimarec"><span class="mlpznaktucne11b">MATKA</span>: Já vím, vy
vždycky držíte dohromady proti mně, vy mužští! To se ti řekne, dobře udělal;
ale kdybys věděl, jak mně bylo, když jsem dostala ten telegram – Já to nemohla
za živého boha pochopit. Paní, váš syn padl jako hrdina na bojišti vědy –</p>

<p class="mlpprimarec"><span class="mlpznaktucne11b">OTEC</span>: Tak vidíš,
maminko: jako hrdina. To přece stálo za to, ne?</p>

<p class="mlpprimarec"><span class="mlpznaktucne11b">ONDRA</span>: To ne, tati.
Vidíš, na tom by mně záleželo nejmíň. Mně šlo jen o to… poznat příčiny zimnice.
To není žádné hrdinství. Když člověk dělá vědu,… tak musí hledat příčiny, víš?
A na jiném mu čerta záleží. Jaképak hrdinství nebo čest – to je dětinství,
tati. Ale kousek poznání – to stojí za to.</p>

<p class="mlpprimarec"><span class="mlpznaktucne11b">MATKA</span>: A poznals něco?</p>

<p class="mlpprimarec"><span class="mlpznaktucne11b">ONDRA</span>: Já ne, maminko,
ale druzí. Jeden Švéd a jeden Američan.</p>

<p class="mlpprimarec"><span class="mlpznaktucne11b">OTEC</span>: Škoda. Američany
já nemám rád.</p>

<p class="mlpprimarec"><span class="mlpznaktucne11b">MATKA</span>: Tak vidíš,
Ondro, nebylo to nadarmo? Nebylo to zbytečné?</p>

<p class="mlpprimarec"><span class="mlpznaktucne11b">ONDRA</span>: Nebylo, maminko.
Tomu ty nerozumíš.</p>

<p class="mlpprimarec"><span class="mlpznaktucne11b">MATKA</span>: Ne, nerozumím.
Já jsem vám asi nikdy nerozuměla. To slyším pořád… od Jirky i od dvojčat: mami,
tomu ty nerozumíš – Nerozumím! Nerozumím! Kriste Ježíši, já už přestávám
rozumět sama sobě! Vždyť vy jste kusy mého těla – I ty, Richarde; vešel jsi do
mne a jsi mé celé tělo, jsi má celá duše. A já vám nerozumím, že? Co vy to máte
jiného, co vy to máte tak hrozně svého, že vám už nerozumím?</p>

<p class="mlpprimarec"><span class="mlpznaktucne11b">ONDRA</span> <span class="mlpznakkurziva11b">(jde blíž k ní)</span>: Ale maminko, nesmíš se
rozčilovat. Máš slabé srdce, škodí ti to.</p>

<p class="mlpprimarec"><span class="mlpznaktucne11b">MATKA</span>: Ne, nech mne!
Vždyť jsem vám tak rozuměla, když jste byli malí, pamatuješ se, Ondro? Doma
jsem věděla, když si někdo z vás venku rozbil koleno, a už jsem vyběhla – A když
jste všichni seděli kolem stolu, cítila jsem tak silně – to jsem já. To všecko
jsem já. Docela tělesně jsem to cítila: Ty děti, to jsem já! A teď – mami, tomu
ty nerozumíš. Richarde, co to do těch dětí vlezlo cizího a… proti mně?</p>

<p class="mlpprimarec"><span class="mlpznaktucne11b">OTEC</span>: To víš,
drahoušku: jsou už velicí – a mají své vlastní zájmy, ne?</p>

<p class="mlpprimarec"><span class="mlpznaktucne11b">MATKA</span>: Ale já jsem měla
vždycky jenom <span class="mlpznaktucne11b">jejich</span> zájmy, rozumíš? Vy
všichni, vy jdete za svými věcmi, za svou ctí, za svým posláním, já nevím za
čím velikým, já tomu ani nerozumím. Ale já, já jsem šla jenom za vámi. Já jsem
neměla žádné jiné poslání než vás. Já vím, nebylo to nic velikého: jen starat
se a milovat – Ale když jsem vám, pěti dětem, nesla na stůl mísu jídla, bylo to
pro mne jako bohoslužba. Ondro, Ondro, ty nevíš, jak je tam po tobě prázdno!</p>

<p class="mlpprimarec"><span class="mlpznaktucne11b">ONDRA</span>: Je mi líto,
maminko.</p>

<p class="mlpprimarec"><span class="mlpznaktucne11b">MATKA</span>: Máte pravdu, já
tomu asi nerozumím. Například tvůj tatínek padnul, protože bylo nutno pobíjet
nějaké divochy. A ty, Ondro, tys umřel na to, žes jim chtěl zachraňovat životy.
Vidíš, na to jsem asi hloupá. Každý děláte něco obráceného, a pak mi řeknete,
to jsou veliké úkoly, maminko, tomu ty ani nemůžeš rozumět. Jeden z vás bude
něco stavět, a druhý to bude bourat; a mně řeknete, to jsou ohromné věci, mami,
to my <span class="mlpznaktucne11b">musíme</span> dělat, i kdyby nás to mělo
život stát! Život! Vám se to mluví! Sám zemřít, to by každý uměl; ale ztratit
muže nebo syna, to byste teprve viděli, co to je, – to byste viděli –</p>

<p class="mlpprimarec"><span class="mlpznaktucne11b">ONDRA</span>: V tomhle… snad
máš pravdu, mami.</p>

<p class="mlpprimarec"><span class="mlpznaktucne11b">MATKA</span>: A i kdybych
neměla… Já nechci mít pravdu, já chci mít vás, já chci mít své děti! Tys neměl
umřít, Ondřeji; byl jsi tak hodný a vážný chlapec – A měl jsi nevěstu, můj
hochu, měl jsi se ženit – Tomu snad rozumím, ne, Ondro?</p>

<p class="mlpprimarec"><span class="mlpznaktucne11b">ONDRA</span>: – – Ano,
maminko.</p>

<p class="mlpprimarec"><span class="mlpznaktucne11b">MATKA</span>: Tak vidíš.</p>

<p class="mlpscenickepoznamky">(Dva výstřely na zahradě.)</p>

<p class="mlpprimarec"><span class="mlpznaktucne11b">OTEC</span> <span class="mlpznakkurziva11b">(zvedne hlavu)</span>: Co je?</p>

<p class="mlpprimarec"><span class="mlpznaktucne11b">MATKA</span>: Nic. To střílejí
hoši do terče. Kornel – a Petr.</p>

<p class="mlpprimarec"><span class="mlpznaktucne11b">OTEC</span>: To je dobře. Kdo
neumí střílet, není k ničemu.</p>

<p class="mlpprimarec"><span class="mlpznaktucne11b">MATKA</span>: Náš Toni nebude
střílet, Richarde. Nemá na to povahu. <span class="calibre3">Ondra
taky nerad střílel, že, Ondro! Tys taky byl samé knížky jako Toni –</span></p>

<p class="mlpprimarec"><span class="mlpznaktucne11b">ONDRA</span>: Jenže u Toniho
to je jako hašiš, maminko. Snít s očima dokořán, víš? To je chyba.</p>

<p class="mlpprimarec"><span class="mlpznaktucne11b">MATKA</span>: Prosím tě, vždyť
je to ještě dítě!</p>

<p class="mlpprimarec"><span class="mlpznaktucne11b">ONDRA</span>: To ty si budeš o
něm vždycky myslet.</p>

<p class="mlpprimarec"><span class="mlpznaktucne11b">MATKA</span>: Protože je
slabý!</p>

<p class="mlpprimarec"><span class="mlpznaktucne11b">OTEC</span>: Měla bys ho
přidržet, dušinko, aby něco vážně dělal.</p>

<p class="mlpprimarec"><span class="mlpznaktucne11b">MATKA</span>: Já nechci! Já
nechci, aby si Toni bral už teď něco do hlavy! Já ho sem už nepustím –</p>

<p class="mlpprimarec"><span class="mlpznaktucne11b">OTEC</span>: Proč?</p>

<p class="mlpprimarec"><span class="mlpznaktucne11b">MATKA</span>: Protože byste
chtěli mít na něho vliv! Protože byste mu našeptávali: Buď mužem, Toni, buď
mužem! Dělej něco! Jdi pro něco zemřít: pro slávu, pro čest, pro pravdu – Ne,
já to nechci, slyšíte? Dejte Tonimu pokoj!</p>

<p class="mlpprimarec"><span class="mlpznaktucne11b">OTEC</span>: Ale matko, přece
nechceš z Toniho udělat holčičku?</p>

<p class="mlpprimarec"><span class="mlpznaktucne11b">MATKA</span>: Já ho chci mít
pro sebe. Ty na něho nemáš žádné právo, Richarde! Toni je pohrobek! Toni je
můj, jenom můj, rozumíš? Ten sem už nesmí!</p>

<p class="mlpprimarec"><span class="mlpznaktucne11b">ONDRA</span>: Maminka nás asi
považuje za špatnou společnost.</p>

<p class="mlpprimarec"><span class="mlpznaktucne11b">MATKA</span>: – – Ano. Protože
jste mrtví.</p>

<p class="mlpscenickepoznamky">(Výstřely na zahradě.)</p>

<p class="mlpprimarec"><span class="mlpznaktucne11b">ONDRA</span>: Mami, ty se nás
bojíš?</p>

<p class="mlpprimarec"><span class="mlpznaktucne11b">MATKA</span>: Jak bych já se
vás mohla bát, můj hochu! Pojď sem blíž, Ondro, ukaž se mi! Kdybys věděl, jak
ti sluší ten bílý plášť! Vždycky jsem si myslela, že budeš jednou u mne, až… až
se budu loučit s dětmi –</p>

<p class="mlpprimarec"><span class="mlpznaktucne11b">ONDRA</span>: Ale jdi,
maminko, ty tu budeš ještě moc dlouho! Ty tu budeš pořád, víš?</p>

<p class="mlpprimarec"><span class="mlpznaktucne11b">OTEC</span>: Maminka je
silnější, než sama ví. <span class="mlpznakkurziva11b">(Přejde ke stolku se
šachovnicí.)</span> Kdo to tady hrál, miláčku?</p>

<p class="mlpprimarec"><span class="mlpznaktucne11b">MATKA</span>: Dvojčata. Prý je
to tvá úloha.</p>

<p class="mlpprimarec"><span class="mlpznaktucne11b">OTEC</span>: Já vím. Jednou
jsem ji začal řešit – Byla to pěkná úloha.</p>

<p class="mlpprimarec"><span class="mlpznaktucne11b">MATKA</span>: Hoši se nad tím
pohádali. Kornel chtěl, aby Petr táhl na d5.</p>

<p class="mlpprimarec"><span class="mlpznaktucne11b">OTEC</span>: Správně. Já bych
aspoň táhl na d5.</p>

<p class="mlpprimarec"><span class="mlpznaktucne11b">MATKA</span>: Ale Petr říkal,
že je ještě jiné řešení. To víš, ti dva jsou pořád v sobě.</p>

<p class="mlpprimarec"><span class="mlpznaktucne11b">OTEC</span> <span class="mlpznakkurziva11b">(roztržitě)</span>: Jiné řešení? To bych rád věděl – – Asi
je teď jiná šachová škola. Ledaže by se šlo dopředu piónem – Zajímavé! Koukám,
že má Petr trochu pravdu.</p>

<p class="mlpscenickepoznamky">(Dveřmi vejde docela tiše Jiří v leteckém
overalu.)</p>

<p class="mlpprimarec"><span class="mlpznaktucne11b">JIŘÍ</span>: Dobrý večer,
maminko. Nazdar, tati. Tě bůh, Ondro!</p>

<p class="mlpprimarec"><span class="mlpznaktucne11b">OTEC</span> <span class="mlpznakkurziva11b">(obrátí se)</span>: Á vida, Jirka!</p>

<p class="mlpprimarec"><span class="mlpznaktucne11b">ONDRA</span>: Nazdar.</p>

<p class="mlpprimarec"><span class="mlpznaktucne11b">MATKA</span>: Cože tak brzo,
Jiříčku – Lítal jsi dnes?</p>

<p class="mlpprimarec"><span class="mlpznaktucne11b">JIŘÍ</span>: Lítal, mami. Dnes
se ti ohromně lítalo.</p>

<p class="mlpprimarec"><span class="mlpznaktucne11b">MATKA</span>: Dobře, že už jsi
doma. Já to nevidím ráda, když lítáš; já mám takový strach – Ještě že jsi tak
brzo přišel.</p>

<p class="mlpprimarec"><span class="mlpznaktucne11b">JIŘÍ</span>: To víš, mami, že
má první cesta… je za tebou.</p>

<p class="mlpprimarec"><span class="mlpznaktucne11b">OTEC</span>: Správně. Koukám,
hochu, jak ti to sluší.</p>

<p class="mlpprimarec"><span class="mlpznaktucne11b">MATKA</span> <span class="mlpznakkurziva11b">(s hrůzou vstává)</span>: Počkej – Jiří, ty vidíš…
tatínka… a Ondru?</p>

<p class="mlpprimarec"><span class="mlpznaktucne11b">JIŘÍ</span>: Vidím, maminko.
Jak bych je neviděl?</p>

<p class="mlpprimarec"><span class="mlpznaktucne11b">MATKA</span>: Ale vždyť oni…
oni jsou mrtvi, Jirko! Jak <span class="mlpznaktucne11b">ty</span> je můžeš
vidět… jak ty s nimi můžeš mluvit – Jiří!</p>

<p class="mlpprimarec"><span class="mlpznaktucne11b">JIŘÍ</span>: No víš, mami – Ale
nebudeš se na mne zlobit? Mně se totiž něco porouchalo na letadle, víš? To je
to celé.</p>

<p class="mlpprimarec"><span class="mlpznaktucne11b">MATKA</span>: Jirko, tobě se
něco stalo?</p>

<p class="mlpprimarec"><span class="mlpznaktucne11b">JIŘÍ</span>: Nic, mami.
Opravdu, ani to vůbec nebolelo. Víš, mně se u letadla ulomilo křídlo – a tak,
víš?</p>

<p class="mlpprimarec"><span class="mlpznaktucne11b">MATKA</span>: Jiří, ty přede
mnou něco tajíš!</p>

<p class="mlpprimarec"><span class="mlpznaktucne11b">JIŘÍ</span>: Nesmíš se zlobit,
maminko, ale já jsem se zabil.</p>

<p class="mlpprimarec"><span class="mlpznaktucne11b">MATKA</span>: Ty… ty…</p>

<p class="mlpprimarec"><span class="mlpznaktucne11b">JIŘÍ</span>: Prosím tě, mami,
nerozčiluj se!</p>

<p class="mlpprimarec"><span class="mlpznaktucne11b">MATKA</span>: … ty jsi tedy
mrtev, Jiříčku?</p>

<p class="mlpprimarec"><span class="mlpznaktucne11b">JIŘÍ</span>: Ano, mami. Já
jsem… to, čemu se říká mrtev.</p>

<p class="mlpprimarec"><span class="mlpznaktucne11b">MATKA</span> <span class="mlpznakkurziva11b">(kvílí)</span>: Ježíši Kriste, Jiří! Jiříčku!</p>

<p class="mlpprimarec"><span class="mlpznaktucne11b">ONDRA</span>: Tiše, tiše,
mamino. Musíš být klidná.</p>

<p class="mlpprimarec"><span class="mlpznaktucne11b">MATKA</span>: Jirko, ty jsi se
mi zabil!</p>

<p class="mlpprimarec"><span class="mlpznaktucne11b">OTEC</span>: Musíš to nést
statečně, dušinko. Vidíš přece, že zemřel jako hrdina. Byla to krásná smrt.</p>

<p class="mlpprimarec"><span class="mlpznaktucne11b">MATKA</span> <span class="mlpznakkurziva11b">(jako zkamenělá)</span>: Krásná smrt. – Tak tady to
máš, Richarde! Tady to máš!</p>

<p class="mlpprimarec"><span class="mlpznaktucne11b">JIŘÍ</span>: Mami, za to
opravdu nikdo nemůže. Víš, já jsem totiž něco zkoušel – a selhal mi motor. Já
vlastně sám nevím, jak se to stalo.</p>

<p class="mlpprimarec"><span class="mlpznaktucne11b">MATKA</span>: Můj Jirka – (<span class="mlpznakkurziva11b">Usedne do křesla a rozpláče se.)</span></p>

<p class="mlpprimarec"><span class="mlpznaktucne11b">ONDRA</span>: Nech maminku.
Uleví jí to. <span class="mlpznakkurziva11b">(Zůstane nad ní stát.)</span></p>

<p class="mlpprimarec"><span class="mlpznaktucne11b">OTEC</span> <span class="mlpznakkurziva11b">(odvede Jiřího stranou)</span>: Cos to zkoušel, Jiříku?</p>

<p class="mlpprimarec"><span class="mlpznaktucne11b">JIŘÍ</span>: Výškový rekord,
tati. Se zatížením. Patnáct set kilogramů.</p>

<p class="mlpprimarec"><span class="mlpznaktucne11b">OTEC</span>: A – má to nějaký
význam, takový rekord?</p>

<p class="mlpprimarec"><span class="mlpznaktucne11b">JIŘÍ</span>: Má, tati.
Například ve válce – přeletět co nejvýš s největším nákladem pum, víš?</p>

<p class="mlpprimarec"><span class="mlpznaktucne11b">OTEC</span>: Pravda. Na tom
něco je.</p>

<p class="mlpprimarec"><span class="mlpznaktucne11b">JIŘÍ</span>: Nebo při letecké
dopravě – Tam nahoře už nemáš bouře a mraky, víš? To by mohlo mít ohromný
význam.</p>

<p class="mlpprimarec"><span class="mlpznaktucne11b">OTEC</span>: Nu a jak jsi byl
vysoko?</p>

<p class="mlpprimarec"><span class="mlpznaktucne11b">JIŘÍ</span>: Něco přes dvanáct
tisíc metrů; ale najednou mi začal vysazovat motor –</p>

<p class="mlpprimarec"><span class="mlpznaktucne11b">OTEC</span>: Je to rekord?</p>

<p class="mlpprimarec"><span class="mlpznaktucne11b">JIŘÍ</span>: Je, tatínku. V té
kategorii je to světový rekord.</p>

<p class="mlpprimarec"><span class="mlpznaktucne11b">OTEC</span>: Tak to je dobře.
Mám radost, chlapče.</p>

<p class="mlpprimarec"><span class="mlpznaktucne11b">JIŘÍ</span>: Jenže… když jsem
spadl, to ti byla hrozná paseka, tati. Já myslím, že se výškoměr rozbil. Škoda.</p>

<p class="mlpprimarec"><span class="mlpznaktucne11b">OTEC</span>: Proč?</p>

<p class="mlpprimarec"><span class="mlpznaktucne11b">JIŘÍ</span>: Teď se nemůže ani
zaznamenat, že jsem byl tak vysoko.</p>

<p class="mlpprimarec"><span class="mlpznaktucne11b">OTEC</span>: To je jedno,
Jirko. Jen když se té výšky dosáhlo!</p>

<p class="mlpprimarec"><span class="mlpznaktucne11b">JIŘÍ</span>: Když o tom nikdo
nebude vědět!</p>

<p class="mlpprimarec"><span class="mlpznaktucne11b">OTEC</span>: Ale udělalo se
to, to je hlavní. Kdo by to do tebe řekl! Takový jsi byl hračkář – To ti,
hochu, gratuluju.</p>

<p class="mlpprimarec"><span class="mlpznaktucne11b">MATKA</span> <span class="mlpznakkurziva11b">(sténá)</span>: Jiří – Jiříčku –</p>

<p class="mlpprimarec"><span class="mlpznaktucne11b">ONDRA</span>: Buď klidná,
mamino.</p>

<p class="mlpprimarec"><span class="mlpznaktucne11b">OTEC</span>: Neplač, dušinko.
Stálo to za to. Tak už neplač. Koukej, budou teď starosti s pohřbem –</p>

<p class="mlpprimarec"><span class="mlpznaktucne11b">JIŘÍ</span>: Maminko, nesmíš
se na mne dívat, až mě přinesou, víš? To, co přinesou, už nejsem já. Já jsem
tady… tak, jak jsem byl… a nikdy mě nebudeš vidět jinačího, viď?</p>

<p class="mlpprimarec"><span class="mlpznaktucne11b">MATKA</span>: Proč jsi mi
neřekl, že chceš tak vysoko letět! Já bych tě nebyla pustila –</p>

<p class="mlpprimarec"><span class="mlpznaktucne11b">JIŘÍ</span>: To nešlo, mami.
Já jsem musel.</p>

<p class="mlpprimarec"><span class="mlpznaktucne11b">MATKA</span>: Co tě to
napadlo, Jiříčku, co sis to vzal do hlavy! Proč jsi chtěl dělat ten rekord!</p>

<p class="mlpprimarec"><span class="mlpznaktucne11b">JIŘÍ</span>: Když má člověk
tak dobrý stroj – To se musí, maminko, tomu ty nerozumíš. Víš, to člověka samo
táhne – ten stroj si o to řekne sám –</p>

<p class="mlpscenickepoznamky">(Zaklepání.)</p>

<p class="mlpprimarec"><span class="mlpznaktucne11b">OTEC</span> <span class="mlpznakkurziva11b">(zhasí žárovku pod svým obrazem; je hluboké šero)</span>:
Nesmíš se trápit, miláčku.</p>

<p class="mlpprimarec"><span class="mlpznaktucne11b">MATKA</span>: Můj Jirka!
Takový statný hoch! Proč – proč –</p>

<p class="mlpprimarec"><span class="mlpznaktucne11b">JIŘÍ</span> <span class="mlpznakkurziva11b">(stále tišeji)</span>: Tomu ty nerozumíš, maminko, tomu
ty nemůžeš rozumět –</p>

<p class="mlpscenickepoznamky">(Zaklepání.)</p>

<p class="mlpprimarec"><span class="mlpznaktucne11b">ONDRA</span> <span class="mlpznakkurziva11b">(šeptem)</span>: Musíš být klidná, mami. Musíš být
silná.</p>

<p class="mlpprimarec"><span class="mlpznaktucne11b">OTEC</span> <span class="mlpznakkurziva11b">(šeptem)</span>: Miláčku, sbohem!</p>

<p class="mlpscenickepoznamky">(Zaklepání.)</p>

<p class="mlpprimarec"><span class="mlpznaktucne11b">MATKA</span> <span class="mlpznakkurziva11b">(vstává)</span>: Ano.</p>

<p class="mlpscenickepoznamky">(Ve dveřích plných denního světla stojí Kornel.)</p>

<p class="mlpprimarec"><span class="mlpznaktucne11b">KORNEL</span>: Odpusť,
maminko,… nechtěl jsem tě vyrušovat… ale… Já ti mám něco říci.</p>

<p class="mlpprimarec"><span class="mlpznaktucne11b">MATKA</span>: Ano.</p>

<p class="mlpprimarec"><span class="mlpznaktucne11b">KORNEL</span>: Právě jsme
totiž dostali… zprávu, víš?… Náš Jirka… měl jakousi nehodu s letadlem. Ale
nesmíš se lekat, mami. Není to tak zlé…</p>

<p class="mlpprimarec"><span class="mlpznaktucne11b">MATKA</span>: … Ano.</p>

<p class="mlpprimarec"><span class="mlpznaktucne11b">KORNEL</span>: Jiří totiž…
Maminko! Ty to už víš?</p>

<p class="mlpscenickepoznamky">Opona.</p>

</div>
</body>
</html>